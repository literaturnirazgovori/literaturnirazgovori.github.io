<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Thu, 01 Apr 2021 08:41:14 +0000</pubDate>
    <lastBuildDate>Thu, 01 Apr 2021 08:41:14 +0000</lastBuildDate>
    <generator>Jekyll v3.9.0</generator>
    
      <item>
        <title>&quot;Хамалинът Самуел&quot; - човеколюбивите разкази на Исак Самоковлия</title>
        <description>&lt;p&gt;Връстници и съименници, и двамата спасили се от кошмара на Холокоста, Исак Башевис Сингер и Исак Самоковлия правят едно и също от двете страни на океана - увековечават паметта за бита и ежедневието на източно европейските еврейските общности, едните в Полша, другите в Босна. Докато Сингер обаче е добре познат и издаван, включително и у нас, големият босненско-еврейски писател се появява за първи път на български едва през 2017 г. в представителния за творчеството му сборник “Хамалинът Самуел”, издание на “Аквариус” в чудесния превод на Жела Георгиева.&lt;/p&gt;

&lt;p&gt;==&lt;/p&gt;

&lt;p&gt;Интересна е историята на фамилията на Исак Самоковлия, която е силно свързана с България. Именно от там, по-точно от Самоков, се преселват предците му, които дотолкова не спирали да говорят за родния си край, че всички започнали да ги наричат Самоковлиите. Не можем да не си помислим какво ли би станало, ако бяха останали и Исак се беше родил и творил в България, вписвайки се отблизо в традицията на Йордан Йовков, Елин Пелин, Димитър Талев, така както в Босна се вписва в споделяната с Иво Андрич.&lt;/p&gt;

&lt;p&gt;==&lt;/p&gt;

&lt;p&gt;С класически реализъм и всеобхватен поглед към динамиката на общността, но и с чувствително вглеждане в съкровените дълбини и тайните движения на човешката душа, Исак Самоковлия ни запознава с живота, грижите и мечтите на сараевските евреи, които съставляват на сто процента героите му. Усещането за реално съществуваща затворена общност се засилва от факта, че имената на сефарадските му евреи се повтарят, като в различни роли героите се появяват отново и отново из свободно свързаните разкази.&lt;/p&gt;

&lt;p&gt;==&lt;/p&gt;

&lt;p&gt;“Хамалинът Самуел” е книга апология на малкия човек. Героите на Самоковлия са хамали, тенекеджии, обущари, стари моми, вдовци, улични търговци, слугини, бедняци. Те са хора, “които се борят за мъничко щастие в живота си, а то им се изплъзва все по-далеч и по-далеч”, хора, които “съдбата тъпчеше по свой начин”.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“С такива дребни, мънички радости живееше този обущар, този тъжен вдовец, този човек, когото съдбата тъпчеше по свой начин, нещастен и бит от всички страни, уплашен и затворен в себе си, изпълнен с мечти и някакви желания, но винаги злочест, сякаш нещастието се лепеше за него само защото нямаше за кого друг да се закачи”.&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В този нелек, пълен с обрати и изпитания живот, мерило за размера на човека става големината на желанията и амбициите му - обущарят Рафаел, застаряващ вдовец с дъщеря, мечтае например за брак не с коя да е клета вдовица, а с младата, здрава и работна мома Симха, чието име значи радост, щастие. Хамалинът Самуел, твърде слаб и болнав, за да пренася товарите, фантазира как ще отвори дюкян с десетте дуката, които му се полагат по зестра. И двамата обаче трябва да извършат своята жертва - Рафаел несъзнателно, превръщайки се в добрия ангел, който отстъпва другиму мечтаното от него щастие, а Самуел в отчаян жест да спаси достойнството си, избира любовта пред парите.&lt;/p&gt;

&lt;p&gt;==&lt;/p&gt;

&lt;p&gt;Макар и малки хора, макар и с имена, които обезличаващо се повтарят в една силна, властна и самовъзпроизвеждаща се общност, Исак Самоковлия настоява на индивидуалността на своите герои. Не случайно един от двамата разказвачи в последния разказ “Гавриел Гаон” - сърцераздирателна история за смъртта от замръзване на бедни майка и дъщеря - той почти истерично повтаря името на жената - перачката тия Хануча ди Пардо, призовавайки читателя да не я забравя, да я открои от всички останали Ханучи из страниците на сборника, да й отдаде заслуженото достойнство през лицето на смъртта, в която тя - като жест на милост от страна на автора - се впуска с илюзия за радост в гърдите и топлина в нозете, дадени й от последния й сън.&lt;/p&gt;

&lt;p&gt;==&lt;/p&gt;

&lt;p&gt;Впрочем, “Хамалинът Самуел” е книга градация на човещината: от първото изречение в първия едноименен разказ (безразличното и безсърдечното “Нито на бащата, нито на мащехата, нито на брата Яков и през ум не им минаваше, че Саруча трябва да се ожени, а нейните другарки вече имаха по две, че и по три деца”), през това да отстъпиш гърдите си на чуждо кърмаче в името на взаимопомощта и добросъседството (“Буквата на Соломон”), до това да съпроводиш другите в последния им път, казвайки от все сърце молитва за спасението им (“Гавриел Гаон”).&lt;/p&gt;

&lt;p&gt;==&lt;/p&gt;

&lt;p&gt;Нещастието, лишенията и изпитанията дебнат отвън героите на Самоковлия, но при много от тях фокусът е и вътрешен - те стават жертва преди всичко на собствените си мисли и страхове, амбиции и мечтания. Като при една “трагедия от грешки”, те страдат от произтичащите обърквания, често настъпващи поради недоизказаността, поради разликата между мисленото и изговаряното в една общност, в която всяка дума тежи, значи, оглежда се от всички страни и носи отговорности и последствия. На този фон много от диалозите на Самоковлия в моментите на душевен смут са уязвимо накъсани, несвързани, заекващи и объркани.&lt;/p&gt;

&lt;p&gt;==&lt;/p&gt;

&lt;p&gt;Светът, който Исак Самоковлия ни разкрива, е в крайна сметка благороден и чист, свят, в който любовта и достойнството не могат да се купят с дукати, а съпричастието и малките жестове - като целувката, която детето от семейството дава на измъчваното и бито чираче, или готовността, с която жената отдава млякото си за съседското дете без да брои глътките му в ущърб на своето - са с ранга на делнично чудо. Също като амбулантния търговец от “Евреинът, който в събота не се моли на бога” и останалите герои на Самоковлия са грешници, които символично цяла седмица се молят на Бога, а в събота почиват. “Бях се преселил в Сараево, за да стана голям търговец, но нещата се промениха. Започна животът”, обяснява простичко търговецът.&lt;/p&gt;

&lt;p&gt;==&lt;/p&gt;

&lt;p&gt;Силно препоръчвам човеколюбивите истории на Исак Самоковлия - рядко и носталгично свидетелство за една изчезнала вече общност.&lt;/p&gt;
</description>
        <pubDate>Wed, 31 Mar 2021 00:00:00 +0000</pubDate>
        <link>/bookreviews/2021/03/31/11-29-%D1%85%D0%B0%D0%BC%D0%B0%D0%BB%D0%B8%D0%BD%D1%8A%D1%82-%D1%81%D0%B0%D0%BC%D1%83%D0%B5%D0%BB-%D1%87%D0%BE%D0%B2%D0%B5%D0%BA%D0%BE%D0%BB%D1%8E%D0%B1%D0%B8%D1%82%D0%B5-%D1%80%D0%B0%D0%B7%D0%BA%D0%B0%D0%B7%D0%B8-%D0%BD%D0%B0-%D0%B8%D1%81%D0%B0%D0%BA-%D1%81%D0%B0%D0%BC%D0%BE%D0%BA%D0%BE%D0%B2%D0%BB%D0%B8%D1%8F.html</link>
        <guid isPermaLink="true">/bookreviews/2021/03/31/11-29-%D1%85%D0%B0%D0%BC%D0%B0%D0%BB%D0%B8%D0%BD%D1%8A%D1%82-%D1%81%D0%B0%D0%BC%D1%83%D0%B5%D0%BB-%D1%87%D0%BE%D0%B2%D0%B5%D0%BA%D0%BE%D0%BB%D1%8E%D0%B1%D0%B8%D1%82%D0%B5-%D1%80%D0%B0%D0%B7%D0%BA%D0%B0%D0%B7%D0%B8-%D0%BD%D0%B0-%D0%B8%D1%81%D0%B0%D0%BA-%D1%81%D0%B0%D0%BC%D0%BE%D0%BA%D0%BE%D0%B2%D0%BB%D0%B8%D1%8F.html</guid>
        
        <category>Хамалинът Самуел</category>
        
        <category>Исак Самоковлия</category>
        
        <category>Аквариус</category>
        
        <category>разкази</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>На кого даваме &quot;Трети шанс&quot;. Разговор с Валя Мизийска за първия й роман</title>
        <description>&lt;p&gt;Не са много изцяло семейните романи в най-новата българска литература. В дебютната си книга “Трети шанс” (Ентусиаст, 2021) Валентина Мизийска, позната ни от сайта &lt;a href=&quot;https://bgstoryteller.co/&quot;&gt;Bgstoryteller&lt;/a&gt;, постига амбициозната задача да “терапевтира” една семейна двойка, навлизайки дълбоко в мотивацията зад &lt;strong&gt;бавното рухване на многодетния брак&lt;/strong&gt;, който доскоро е бил пример за споделеност, разбирателство и партньорство. В момент на самоирония, която очарователно не й липсва, главната героиня сама ще даде определение за съдържанието на историята си, която един ден ще се превърне в роман: “Една история за пътя към триумфа на една съмняваща се в себе си жена, познанството ѝ с две породисти кучки и живота ѝ със слабохарактерен съпруг”.&lt;/p&gt;

&lt;p&gt;==&lt;/p&gt;

&lt;p&gt;Романът “Трети шанс” проследява &lt;strong&gt;няколко години от личния дневник на Ани&lt;/strong&gt;, която заварваме като щастливо омъжена майка на две деца, но в труден за семейството момент, когато съпругът й - популярна телевизионна личност - е останал без работа и тя трябва да се справя със свръхнатоварена професия, неотговаряща на творческите й амбиции, за да поддържа финансовата независимост на фамилията. Когато нещата се обръщат обаче и Ани решава да остане у дома, за да бъде майка и домакиня, на повърхността започват да излизат тайни и проблеми, които я сварват неподготвена, невярваща и неспособна да се справи сама. Ще слепи ли брака третото дете? Ще му дадат ли шанс прошката и готовността да разбереш и приемеш другия? Ще се обърне ли самата Ани към нещо друго и в крайна сметка към самата себе си? На кого може да разчита човек в подобно пътуване?&lt;/p&gt;

&lt;p&gt;==&lt;/p&gt;

&lt;p&gt;В този труден процес, прекъсвайки периодично дневниковото повествование, се намесва &lt;strong&gt;семейната терапия под формата на сесии между психолога и двамата съпрузи&lt;/strong&gt;. Както разбираме от послеслова в книгата, Валентина Мизийска се е консултирала с истински професионалисти за книгата си, което обяснява изключителната достоверност и автентичност на тези разговори в романа. Забележителна е и цялостната дълбока психологическа картина на героите, вниманието към точността и навременността на всеки техен жест, дума и поведение в съответните ситуации, последователността, с която се случват събитията, които нито за миг не звучат неправдоподобно и фалшиво. “Трети шанс” е и роман със сериозно послание - че проблемите у дома могат да се решават чрез семейна терапия, че в обръщането към специалист, когато връзката куца, няма нищо срамно.&lt;/p&gt;

&lt;p&gt;==&lt;/p&gt;

&lt;p&gt;С Валентина Мизийска разговаряме за новия й роман (снимка: Ивелина Чолакова).&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Защо “Трети шанс”? Обясни ни как виждаш разликата между това да дадеш “втори” и съответно “трети” шанс.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Вярвам във втория шанс. Вярвам в това, че когато дълго сме държали на някого, когато сме обичали и сме се чувствали комфортно в една връзка, но другият стъпи накриво, трябва да дадем втори шанс на отношенията ни. Така както ние бихме искали да получим такъв, ако нараним. Вярвам, че всяко семейство има право на втори шанс, че щом някога сме били убедени в дълготрайността на отношенията ни, не бива да режем с лека ръка. Вярвам, че всеки има право да докаже, че може да бъде по-добра версия на себе си, че съжалява за грешката си. Но също така смятам, че когато нещата опрат до преглъщане на същия горчив залък, трябва да дадем третия шанс на себе си.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/treti-shans-30.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Начинът, по който проследяваш вътрешните психологически движения у героите си, е впечатляващ. Дотолкова, че човек остава с внушението за автобиографичност. Откъде черпиш тази точност, изключителната достоверност в описанието на състоянията на героите?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Няма да крия, че вдъхновението за сюжета дойде от личния ми живот. На един подобен въпрос преди няколко години един от моите любими автори, Марк Леви, ми отговори почти поетично – „животът има повече въображение от мен“. Припомням си го много често – всеки път, когато нещо от ежедневието ме впечатли дълбоко, кара ме да го анализирам с часове, предизвика ме да свиквам или да се боря. Да, можех да дам на героинята си друга професия, а не тази, която самата аз съм упражнявала толкова години. Можех да не правя съпруга ѝ популярна личност. Можех да ги даря с момчета, или по-малко на брой деца. Но не го направих. Най-лесно и достоверно се пише за неща, които познаваш.&lt;/p&gt;

&lt;p&gt;==&lt;/p&gt;

&lt;p&gt;Исках да ми е лесно, защото имах да казвам трудни неща. Да говоря за границите на предателство, свободата в общуването, доверието, приятелството, прошката. Исках да работя свободно с емоции, да разгръщам размисли, да обосновавам решения, без да се притеснявам за достоверност на периферни елементи от историята. Преживявала съм семейна криза. И на семейна терапия съм ходила – най-страхотните моменти от най-тежкия период от семейния ми живот, между другото! Разбира се, историята от книгата нито е цялата ми история, нито съдържа само лични преживявания. Но ще се радвам, ако читателят повярва на всяка моя дума – това ще означава, че съм се справила като автор.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Самата ти, също като героинята си, си многодетна майка. Къде е най-голямото предизвикателство в този избор?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да оправдаваш избора си пред общество с предразсъдъци. Хората са убедени, че многодетните майки мислят само за готвене и чистене, изглеждат по определен начин, нямат интереси и образование, а децата им са полуобразовани и се отглеждат благодарение на социални помощи. Всеки път, когато някъде стане ясно, че имам три деца, по реакциите осъзнавам, че разбивам някакво клише. Познавам страшно много многодетни семейства, които дават страхотен пример в отглеждането на повече деца. Най-голямото предизвикателство за мен е да давам почти едновременна подкрепа в образованието и изграждането на самочувствие на три млади дами, на които в бъдеще ще им се налага да се доказват като умни, талантливи и сериозни жени.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Не смяташ ли, че Ани е изцяло положителна героиня, която като че ли не носи никаква вина за онова, което й се случва? Ако пък не, тогава в какво би я упрекнала?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ани може да не е извършила предателство и да е най-отдадената майка на света, но с това далеч не искам да я превръщам в абсолютен модел на подражание. Първо, тя е твърде емоционална и склонна да прощава прекалено дълго. До един момент принципите ѝ направо я карат да се държи глупаво. Четях поредната редакция на романа и си мислех дали не давам грешен пример с поведението ѝ. Какво ще мислят децата ми за нея един ден, какво ще вярват читателите, които ще я свързват само с мен. Дали не трябваше да я направя по-решителна, по-твърда, по-егоистична. Но не е ли склонна почти всяка втора жена да преглъща в името на деца, семейство, любим мъж? Да търси грешките в себе си, защото само ако ги открие там, ще бъде сигурна в причината да я сполитат изпитания от този род и уверена, че с елиминирането им това няма пак да се повтори? Да се промѐня, да дава пореден шанс на най-близкия човек?&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Всъщност… Не гледаш ли на книгата си като на феминистична?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ох, все повече. Въпреки че никога не е замисляна като такава и не съм и допускала, че може да бъде наречена така. Това трябваше да бъде просто историята на една семейна криза и пътя на една жена към по-смелото ѝ Аз. Но получавам отзиви от жени, които се олицетворяват с нея, които са преживели такива събития, които виждат смисъла в пътя ѝ. Вярвам, че от момента на излизането си от печатницата книгата е заживяла свой живот и за мен ще бъде изключителна чест да се окаже, че съм докоснала повече читатели с посланието си: всеки има право на втори шанс, но третият го дай на себе си!&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Мигът на проясняване, на осъзнаване човек не винаги може да постигне сам. В какво виждаш добавената стойност на терапията за семейните (и личните) проблеми?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Най-правилното място, където човек би могъл да бъде непредубедено чут и деликатно насочен да разсъждава върху ефекта от думите, действията и решенията си, е кабинетът на терапевта. Близки, приятели, случайни хора от социалните мрежи могат само да анализират, прекарвайки чужди случки през собствения си мироглед, но не притежават нито безпристрастността, нито професионализма да асистират на двойката или отделния човек да премине през трудния период на прошка или развод. Мъчно ми е, че има толкова двойки, които се разделят в момент на афект и не си дават шанс да продължат заедно напред, или поне да осъзнаят, че вземат най-правилното решение.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Има ли непростими неща в една връзка, в която човек обича? Трябва ли човек сам да си постави граница на простимото, за да не изгуби себе си и достойнството си?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Най-лесно си поставяме граници на непростимото, когато всичко ни е наред или определени събития засягат наши неактуални или чужди емоции. И най-гръмко се проваляме в битката да си самоизневерим и да действаме според предварителните си решения за ситуацията, защото вече нещата са много лични и скъпи. Ако сега обявя кое за мен е непростимо и утре животът ми го поднесе като ситуация, най-вероятно ще плача над наивността си и ще търся обяснение и оправдание. Това не е сценарий на пиеса, няма режисирани реплики и действия. Аз – тази, която планира победите си, и аз – онази, която води кървавите си битки, не сме един и същ човек. Всяка има нужда от другата в „чуждия“ момент. Едната – за да бъде приземена, и другата – за да я спасят.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Няколко пъти в романа споменаваш за “жертвата”. Кое би могло да е жертва в един брак?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В брака не трябва да има жертви, особено в случай на психически или физически тормоз. В романа обаче става въпрос за компромиси в името на другия и в името на брака. И по конкретно връщането на Ани на работа в компания с емоционално- и физически изтощаваща среда, след като съпругът ѝ остава задълго без работа. В случая тя прави нещо, за което е смятала, че никога повече няма да се подложи – за да даде финансова и емоционална сигурност вкъщи. И се оказва, че с тази сигурност другият злоупотребява.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Моята собствена терапевтка ми беше казала, че всичко, което една връзка всъщност е, е доверие. Съгласна ли си с това?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;И уважение, бих добавила аз. Любовта търпи промяна в изражението, в интензитета, но уважението и доверието трябва даже да растат.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В кое вярваш по-силно - че ако имаме лош модел за подражание в лицето на семейството ни като деца, то ние неизбежно го повтаряме, или напротив - опитваме се да се разграничим от него като възрастни?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Вярвам в това, че не можем да избягаме от моделите от детството си, но какви да бъдем в бъдеще зависи от нас. Ако момичето е израснало в семейство, в което майката е допускала да бъде неуважавана, най-вероятно като зряла личност то ще вярва, че това е нормално и на свой ред ще позволява да бъде третирано така. Ако е израснало в среда на уважение, има по-голяма вероятност да разпознае манипулативното отношение в зародиш, въпреки че няма гаранция, че няма да допуска грешки. Най-жалко е, когато се убиваме в името на някой, който не ни заслужава.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Ти вече си различна. Ако преди четири години той те е строшил, сега си се дочупила сама. Направила си се сама на пух и прах, за да се изградиш наново”, пишеш в книгата. Вярваш ли в изцяло новите начала - или е невъзможно да се освободим от товара на миналото и да започнем на чисто?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Силно вярвам, че няма нищо по-хубаво от новото начало, но съм такъв традиционалист и толкова мъчно излизам от зоната си на комфорт, че чак ме е срам да го призная. За мен винаги най-големият ужас е бил да направя крачката – да напусна работа, да започна нова, да спра да се товаря, да сваля товара, да спра да мисля и да помня колко съм вложила във всичко. А около себе си имам толкова примери за страхотни постижения на хора, които са загърбили нещо, което се е доказало като дефектно решение, вложение и отношение.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Ани в крайна сметка се решава да превърне опита си в роман. Лекува ли литературата?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Зависи от критичността на състоянието. Чела съм книги, които направо са ме „прераждали“, но когато живея с огромната тежест на проблем, дори не мога да държа книга в ръце. Факт е обаче, че с писане съм преборвала не едно и две притеснения – потапям се в заниманието и в един момент започвам да живея паралелен живот, вълненията са вече чужди, дирижирам реплики и действия, оглеждам ситуации от много гледни точки, решавам обрати, темпо и – най-вече! – финал.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Съветът често може да се сбърка с критикуване”, пишеш също. Какво би посъветвала жените с опит като на Ани?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Най-лесно правим компромиси със себе си, когато обичаме. Боготворим децата си, безгранично обичаме съпрузите си, вечно сме предани на близките си. Но не бива да забравяме да обичаме и уважаваме и себе си.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/hftftf.jpg&quot; alt=&quot;&quot; /&gt;&lt;/p&gt;
</description>
        <pubDate>Mon, 29 Mar 2021 00:00:00 +0000</pubDate>
        <link>/interviews/2021/03/29/08-54-%D0%BD%D0%B0-%D0%BA%D0%BE%D0%B3%D0%BE-%D0%B4%D0%B0%D0%B2%D0%B0%D0%BC%D0%B5-%D1%82%D1%80%D0%B5%D1%82%D0%B8-%D1%88%D0%B0%D0%BD%D1%81-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D1%81-%D0%B2%D0%B0%D0%BB%D1%8F-%D0%BC%D0%B8%D0%B7%D0%B8%D0%B9%D1%81%D0%BA%D0%B0-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D0%B9-%D1%80%D0%BE%D0%BC%D0%B0%D0%BD.html</link>
        <guid isPermaLink="true">/interviews/2021/03/29/08-54-%D0%BD%D0%B0-%D0%BA%D0%BE%D0%B3%D0%BE-%D0%B4%D0%B0%D0%B2%D0%B0%D0%BC%D0%B5-%D1%82%D1%80%D0%B5%D1%82%D0%B8-%D1%88%D0%B0%D0%BD%D1%81-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D1%81-%D0%B2%D0%B0%D0%BB%D1%8F-%D0%BC%D0%B8%D0%B7%D0%B8%D0%B9%D1%81%D0%BA%D0%B0-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D0%B9-%D1%80%D0%BE%D0%BC%D0%B0%D0%BD.html</guid>
        
        <category>Валентина Мизийска</category>
        
        <category>Трети шанс</category>
        
        <category>Ентусиаст</category>
        
        <category>рецензия </category>
        
        <category>интервю</category>
        
        
        <category>interviews</category>
        
      </item>
    
      <item>
        <title>Колонката на Георги Цанков: Кольо Николов, Марийке Лукас Райнефелд, Ан Апълбаум, Андрес Барба и още</title>
        <description>&lt;p&gt;Благовещение е. Великият ден на надеждата и на трепетното очакване. Дори да не вярвате в красивата приказка за ангела Гавриил и за Непорочната Дева, трябва да ви направи впечатление богатството на езика ни по отношение на доброто и на красотата. Съпругата ми Зоя направи лингвистична справка и установи, че на латински този свят ден е наречен „възвестяване“. Така е преминал в съвременните френски и английски езици. За другите не съм проверявал, но българите са му намерили най-милото и задушевно обръщение – „Благовец“. Чакаме настръхнали от нетърпение Благата вест – сред океан от страдания и неправди.&lt;/p&gt;

&lt;p&gt;==&lt;/p&gt;

&lt;p&gt;Признавам, никак няма да е лесен този литературен четвъртък. Имах в главата си ясен план за него. Трябваше да отделя основно внимание на необикновените за модерната ни литература романи на Зорница Джоринска „Дисекция на любовната измама“ и „Звездопад“ – две части от една, вероятно трилогия, която трудно може да се определи и жанрово, и сюжетно, но несъмнено е явление, изискващо сериозен анализ. Трябваше да поговорим за новия том с разкази „Всичко и нищо“ от забележителния писател и журналист от Монтана Мартен Калеев, който издава и едно от най-хубавите литературни списания „Огоста“. Имаше и книги, в чиито художествени качества се съмнявах. Всичко това остава за по-нататък, ако въобще има следващи четвъртъци. Въпреки натрупаното напрежение, въпреки неспиращото вече дни наред главоболие, ще пиша, защото през тази седмица открих истински, страхотни приятели, които ми помагат да се измъкна от бездната на отчаянието и ме амбицират да не изневерявам на моите истини. С други думи, сполетя ме съкровената Блага вест, изречена от Ангелите около мене.&lt;/p&gt;

&lt;p&gt;==&lt;/p&gt;

&lt;p&gt;Аз не съм лесен човек, особено за съжителство (не случайно имам два провалени брака зад гърба си), навярно съм суетен, щом похвалите ме радват, а и съм свикнал да защитавам мнението си със зъби и с нокти. Някой може да си помисли, че се изменям по посока на вятъра, тъй като, когато разбера, че съм сбъркал, атакувам яростно и себе си и онзи, на който съм вярвал. Но писаното слово е моята изповед пред вас и пред Бога – дори никой да не поддържа мнението ми за каквото и да било, ще го отстоявам, докато се кълна в готовността си да защитя изреченото.&lt;/p&gt;

&lt;p&gt;==&lt;/p&gt;

&lt;p&gt;Казвал съм пред близки, че живеех добре материално при така наречения социализъм, че и аз, и приятелят ми Николай Кънчев, и Мишо Неделчев, и много други работехме къртовски и печелихме толкова, че на близките ни да не липсва нищо. Казвал съм и че убийствата на елита около Девети са чудовищни престъпления, че опитите за насилствено „македонизиране“ на българите от Западна България са гнусни, че лагерите, изселванията, потискането на словото са непростими.&lt;/p&gt;

&lt;p&gt;==&lt;/p&gt;

&lt;p&gt;След промените обаче комунистите привидно сдадоха политическата власт и се окопаха икономически. Те ни пратиха мутрите и създадоха олигарсите. Новите ни Големи братя също не стояха със скръстени ръце и подготвиха своите пионки. После между тези „стълбове на властта“ се развихри борба за надмощие, в която пострадаха стотици хиляди невинни хора. Във всички политически кабинети след Десети гъмжеше от бивши властници, които поддържаха статуквото, и от креатури на Държавна сигурност. Няма да скрия и друго, макар то може би да е поредната ми илюзия. Повярвах във възможността президента Румен Радев да се опитва наистина да се пребори с мутрите и с олигарсите. Съдех не само по кариерата му на офицер от НАТО, но и по направеното от него във връзка с евроатлантическата инициатива „Три морета“. Бъдещите му действия ще отговорят на въпроса ми дали съм бил наивен, но – дори да застана остро и срещу него – няма да крия, че съм му вярвал в борбата срещу „генерала с пачките“, строител на магистрали и на „Балкански поток“. Да продължавам ли? Няма смисъл.&lt;/p&gt;

&lt;p&gt;==&lt;/p&gt;

&lt;p&gt;Тъй както казах всичко, което имах да изричам по въпроса за досието си, така нямам намерение да продължа и на тази тема. Но след като 30 години водя своята скромна борба срещу престъпленията на болшевиките, нищо няма да ме спре да соча престъпленията им. Както и да не вярвам на действията на Запада, който многократно се е договарял с убийците на милиони. Моето е малко от сорта на - сам войнът е войн. В това няма нищо изключително или храбро. Книгите ме интересуват не като литературен критик, а като мислещ човек, който открива в тях колко сложни и многопластови на големите истини. Не ме интересува дали стилът на Достоевски бил калпав, дали никога не рисувал красиви природни пейзажи, а се вслушвам в прозренията му за бесовете, в дълбоката му, непопска, неезическа вяра в Бога.&lt;/p&gt;

&lt;p&gt;==&lt;/p&gt;

&lt;p&gt;И преди да премина нататък, ще отговоря на най-трудния въпрос: защо се съгласих да контактувам с Държавна сигурност. Само човек, който не си е имал вземане-даване с тях, може да си представя изблици на героизъм, отказ и т.н. Да, мнозина са отказвали, но не са били насилвани. Има и хора, които са им били необходими – за тях измъкването от лапите на звяра може да е единствено фатално. Не защото сред служителите нямаше и нормални хора, а защото системата беше безпощадна – и към тях, и към нас. А как обикновени наглед германци, интелигенти, се превърнаха в садистични гестаповци, най-добре отговаря Джонатан Лител в романа „Доброжелателните“, издание на „Колибри“. Тази гениална книга стига до дъното на механизмите на злото.&lt;/p&gt;

&lt;p&gt;==&lt;/p&gt;

&lt;p&gt;Аз никога не съм бил герой, не съм и помислял да жертвам жена си, малката си дъщеря, себе си, ако щете, но всекидневно напрягах ума си как да помагам на приятели в беда. Заливаха Шести отдел с мръснишки доноси срещу Николай Кънчев и Федя Филкова, срещу Светлозар Игов, срещу Радой Ралин и Блага Димитрова, и още, и още. Вадеха мръсно креватно бельо, лъжеха, гавреха се със свети неща. Не само за тях, дори помежду си се ръфаха като бесни кучета. Чудовищна система! И до ден днешен се мълчи и никой не повдига въпроса, че е съществувал специален свръхтаен отдел, който е подготвял компромати срещу членовете на Политбюро. В обръщение са привеждани проститутки, внедрени сред политическите емигранти шпиони и какви ли не още отрепки.&lt;/p&gt;

&lt;p&gt;==&lt;/p&gt;

&lt;p&gt;За отклоняване на вниманието, злобата се съсредоточи върху хората с досиета. Не че не сме виновни, и сред нас е имало много, много долна измет, но истинските палачи останаха недокоснати. Превърнаха са в банкери, в икономически лъвове, в кукловоди, които направляват ограбването на страната ни. Сега именно те измъкват изборно имена на „агенти“ и се опитват посредством тях да прикрият престъпленията си. Моят род е от Охрид и аз съм македонски българин. Гордея се с това, гордея се с историята ни, в която, разбира се, е имало и немалко излагации. Не понасям патриотарството, но патриотизмът в мен е неразривно свързан с космополитизма. Не че се сравнявам, но Пикасо и Дали никога не са забравяли, че са испанци.&lt;/p&gt;

&lt;p&gt;==&lt;/p&gt;

&lt;p&gt;Затова съм горд, че докато един, иначе талантлив 30-годишен мъж възхвалява „бай Тошо“ (за разлика от фанатиците, не смятам, че този хитрец, който се целуваше с антикомуниста Щраус и казваше на баварците да не им дава Бог да живеят при социализма, беше най-голямото зло, а зловещият и опасен враг за мене е префиненият Луканов, който ръководеше „перестройката“ и дори активно кадруваше сред така наречените „десни сили“), друг двадесет и няколко годишен младеж се е заровил в огромната документация за личността на революционера Тодор Александров.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/1e.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Ето, заради всичко, изречено дотук, ще започна размислите си с малка по обем, но безценна като мъдрост книга, издадена от поета великотърновец &lt;strong&gt;Васил Давидов&lt;/strong&gt;. Дал й е странно заглавие &lt;strong&gt;„- Абееее…. – а, де!!!“&lt;/strong&gt;, но ще разберем за какво става дума от великолепното подзаглавие „Поглед към златния фонд на „Златната решетка“ или Прошепнатият смях като остров на спасението“. Колко ни е необходим този Остров на спасението! Помните ли сензацията, която през 1991 г. ни поднесе неуморният и непрежалим проф. Иван Славов с 400-те страници на неговото издание „Златната решетка“? То отпуши таящата се в гърдите ни автоцензура. Макар и почти забравена днес, тази книга беше най-стойностното обобщение на преживяното в годините на болшевизма и на „обикновения социализъм“. Сега Васил Давидов със собствени средства възкресява легендата, връща ни усещането за смеха през сълзи и се опитва да ни стресне за обхваналата ни амнезия.&lt;/p&gt;

&lt;p&gt;==&lt;/p&gt;

&lt;p&gt;„Първокурсник на изпит по история на БКП. Не знае нищо. Преподавателят отчаяно пита:&lt;/p&gt;

&lt;p&gt;==&lt;/p&gt;

&lt;p&gt;- Кажете поне какво е станало на 9 септември 1944?&lt;/p&gt;

&lt;p&gt;==&lt;/p&gt;

&lt;p&gt;Мълчание.&lt;/p&gt;

&lt;p&gt;==&lt;/p&gt;

&lt;p&gt;- А за Георги Димитров чували ли сте?&lt;/p&gt;

&lt;p&gt;==&lt;/p&gt;

&lt;p&gt;- Не.&lt;/p&gt;

&lt;p&gt;==&lt;/p&gt;

&lt;p&gt;- За Ленин?&lt;/p&gt;

&lt;p&gt;==&lt;/p&gt;

&lt;p&gt;- Не.&lt;/p&gt;

&lt;p&gt;==&lt;/p&gt;

&lt;p&gt;- Колега, вие откъде идвате?&lt;/p&gt;

&lt;p&gt;==&lt;/p&gt;

&lt;p&gt;- От Долно Нанагорнище.&lt;/p&gt;

&lt;p&gt;==&lt;/p&gt;

&lt;p&gt;Професорът въздъхва тежко и си мисли:&lt;/p&gt;

&lt;p&gt;==&lt;/p&gt;

&lt;p&gt;- Ех, как искам да плюя на всичко и да отида да живея в Долно Нанадолнище.&lt;/p&gt;

&lt;p&gt;==&lt;/p&gt;

&lt;p&gt;Днес хиляди живеят в това Долно Нанадолнище. Все си мисля, че ако един млад човек прочете поне дневниците на Георги Димитров, ще разбере донякъде защо е било толкова жестоко онова време. В деня, когато невръстният син на вожда умира, той се тюхка: „Ех, какъв образцов бъдещ комунист изгубихме!“ И също като учителя си Ленин, който спускал нареждания по колко хиляди невинни руснаци – деца, жени и мъже – да бъдат избити, се разпорежда безмилостно да бъдат „обезвреждани“ „враговете на народа“. Ето и още един мъдър и нееднозначен виц:&lt;/p&gt;

&lt;p&gt;==&lt;/p&gt;

&lt;p&gt;Учителката:&lt;/p&gt;

&lt;p&gt;- Деца, кажете коя страна е нашият най-голям приятел?&lt;/p&gt;

&lt;p&gt;Иванчо:&lt;/p&gt;

&lt;p&gt;- Съветският съюз, другарко!&lt;/p&gt;

&lt;p&gt;- Браво, Иванчо! А можеш ли да кажеш защо?&lt;/p&gt;

&lt;p&gt;- Защото руснаците два пъти са идвали да ни освободят!&lt;/p&gt;

&lt;p&gt;- Точно така, Иванчо! От турско и от фашистко робство! А знаеш ли коя страна е нашият най-голям неприятел?&lt;/p&gt;

&lt;p&gt;- САЩ, другарко!&lt;/p&gt;

&lt;p&gt;- Отново браво! А защо?&lt;/p&gt;

&lt;p&gt;- Защото не идват да ни освободят…&lt;/p&gt;

&lt;p&gt;==&lt;/p&gt;

&lt;p&gt;Дълбока философия за разпределението на сферите на влияние по времето на Студената война има в тази тъжна смешка. Няма да ви отнемам удоволствието през сълзи сами да избродите света на съвременните Андрешковци, които безпогрешно описваха истинските лица на безмилостните бирници. Ще припомня само кратко стихотворение на поета, писано през 1989 г. – той можеше да е сред избраниците, но живееше във вълчи свят:&lt;/p&gt;

&lt;p&gt;==&lt;/p&gt;

&lt;p&gt;ЗАКЪСНЯЛО ЗАКЛИНАНИЕ&lt;/p&gt;

&lt;p&gt;Не изстивай, земя!&lt;/p&gt;

&lt;p&gt;Има нужда от корени!&lt;/p&gt;

&lt;p&gt;Не пресъхвай, вода!&lt;/p&gt;

&lt;p&gt;Има нужда от лебеди.&lt;/p&gt;

&lt;p&gt;Не угасвай, народ.&lt;/p&gt;

&lt;p&gt;Има нужда от хора.&lt;/p&gt;

&lt;p&gt;Не загивай, поет…&lt;/p&gt;

&lt;p&gt;Има нужда от&lt;/p&gt;

&lt;p&gt;Тебе!&lt;/p&gt;

&lt;p&gt;==&lt;/p&gt;

&lt;p&gt;За съжаление не открих във фейсбук корицата на книгата с вицовете, представена от Васил Давидов. Затова съм сложил на нейно място снимка на една от най-хубавите поетични книги на бунтовния великотърновски будител.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/kotarakytnaray.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Сега ще ви разкажа повече за творец, от който винаги сме се нуждаели. Уж от съвсем млад следях и шедьоврите в нашата литература, но залягах повече на световната мъдрост – учех почти наизуст Томас Ман, Херман Хесе, Стайнбек… Трябва да си призная, че ме хвана срам от съпругата ми Зоя, когато тя сподели, че сред съучениците й във френската гимназия книгата на &lt;strong&gt;Кольо Николов&lt;/strong&gt; „Слънчеви квадрати по зимния плаж“ се разпространявала наравно със „Зайко бягай“ на Ъпдайк, романа с първата по-хард секс-сцена, преведена у нас. Аз опознах белетриста доста по-късно, когато очите ми се отвориха за „Портрет на моя двойник“ от Георги Марков, за „Времето на героя“ от Васил Попов, за „Свирепо настроение“ на Радичков…&lt;/p&gt;

&lt;p&gt;==&lt;/p&gt;

&lt;p&gt;Той беше жестоко нападнат от фанатични критици и обвинен, че е баща на така наречената „инфантилна литература“. Написах голяма статия във вестник “Пулс“ – тя утвърждаваше приноса на белетристи като Кольо Николов, Янко Станоев, Владимир Зарев, Георги Величков, Росен Босев, покойния Димо Димовски… Възприемах написаното от тях като безценно, тъй като те дръзко върнаха в обръщение зачеркнати теми – за любовта, за свободата, за самотата и за приятелството, за предателството и за ненaтоварената с идеологически фалшификати надежда.&lt;/p&gt;

&lt;p&gt;==&lt;/p&gt;

&lt;p&gt;Все по-ясно осъзнавам, че младият Кольо Николов е от породата на Милан Кундера и на Бохумил Храбaл, на Василий Аксьонов, ако щете, донякъде и на Йежи Анджеевски. През 1976 г. белетристът замина със съпругата си актрисата Виолета Павлова (тя грееше във филма с Владимир Смирнов „Сбогом, приятели“ – един от хитовете през онези години) и дълго скита по белия свят. Сменяше какви ли не професии, за да осигури прехраната на семейството си. По необясними причини през 80-те години Любомир Левчев успя да ги върне от Ню Йорк и се заредиха книгите от американския цикъл: „Хотел „Парадайс“, „Кейбъл Рум“, „Кой кой е в Ню Йорк“, „Кадифе в разбити улици“.&lt;/p&gt;

&lt;p&gt;==&lt;/p&gt;

&lt;p&gt;След политическите промени Николов внезапно отново запраши отвъд Океана. В Лос Анджелис е бил какъв ли не – пощальон, обслужващ бензинова колонка (сипвал е гориво и в колата на Брат Пит!), продавач, случват му се и чудеса – дори печели хиляди долари от лотарията…&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Да прекосиш цяла Америка от изток на запад заедно със сина си и неговата майка си е цяло пътешествие и то заслужава описание в отделна книга. Но трябва да напомня пак, че не бях журналист в командировка, нито богат екскурзиант. Не бях Стайнбек от пътешествията му с Чарли, по-скоро една от трите гневни мравки, потеглили на запад със собствените си крака, с боси ходилца по прашни и зимни пътища, без да знаят какво ги очаква, с празни кошници в ръце. Красивите изгреви и залези, ветровете, яркото слънце и неочакваните торнада изпълваха сърцата ни с първичен възторг, но ги караха и да се свиват уплашено в обяснима тревога за утрешния ден.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Така започва една от най-забележителните книги, които съм чел през живота си – &lt;strong&gt;„Котаракът на Рей Бредбъри - 100 разказа за Лос Анджелис“&lt;/strong&gt;. Дължим я на журналистката Нери Терзиева, на обичащия от все сърце приятеля си Кольо страхотен поет и мислител Йордан Велчев – благодарение на тяхната настойчивост издателство „Жанет 45“ решава да ни поднесе изповедите на мълчалия цели 30 години писател. Дълбоко съм убеден, че „Котаракът“ не отстъпва по нищо на знаменитата антология със 100 разказа на Рей Бредбъри, геният, с когото Николов общува до смъртта му, нито пък на „60-те разказа“ на Дино Будзати.&lt;/p&gt;

&lt;p&gt;==&lt;/p&gt;

&lt;p&gt;Многоликият град на ангелите оживява пред очите ни с всичките си огромни противоречия, а заедно с него и бурната епоха на белетриста, в която той никога не е бил просто наблюдател, а винаги е активен участник. Благодарностите ми са и към талантливата редакторка на тома, писателката и блогърката Антония Апостолова, към Манол Пейков и Красимир Лозанов, младите капитани на „Жанет 45“, които оцениха по достойнство шеметния талант на „бачо им Кольо“, на нарисувалия великолепната корица художник Христо Гочев.&lt;/p&gt;

&lt;p&gt;==&lt;/p&gt;

&lt;p&gt;Никак не е шега да се опиташ да погълнеш грамада от почти 800 страници с разкази. Но с Кольо Николов съвсем не е така – започнеш ли, няма как да оставиш тома. Вероятно наистина става дума за разкази, а аз възприемам текста като пълноводен роман, в който има от всичко по много: има го бунтарството на Буковски и на Гинзбърг, има я красотата и лекотата на Фицджералд, има го двойника на Георги Марков, има ги дори – в съвсем различни одежди – „тенците“ на Радичков, има ги и „марсианските хроники“ на Бредбъри, но над всичко това тържествува раблезианското пиршество на словото на самия Кольо Николов.&lt;/p&gt;

&lt;p&gt;==&lt;/p&gt;

&lt;p&gt;На едно място той представя своята „великолепна седморка“ – Ърскин Колдуел, Джеръм Дейвид Селинджър, Рей Бредбъри, Джон Чивър, Кърт Вонегът, Уилям Сароян и Тенеси Уилямс. Учудвам се, че името на Джон Ъпдайк, авторът на „Двойките“ и на тетралогията за Заека го няма. Историята започва с поредицата писма до „небесните повелители“ от седморката, които обаче разсъждават „по американски“, убедени са, че всеки сам трябва да си носи кръста. „Колко български писатели бяхме като цветето – нежно, с тъжен поглед към света, узряло, а затворено… обречено да не полети с белия си пух над земята, чак до звездите, за които не смеехме и да мечтаем.“&lt;/p&gt;

&lt;p&gt;==&lt;/p&gt;

&lt;p&gt;Нещо подобно изповядва и младият Аксьонов. Кольо Николов, въпреки всичките си усилия, не успява да публикува в Меката на издателския бизнес, но това не го прави по-малко значим. „Холивуд – и той като София. Всеки голям филм си има и малко филмче, често незаснето на лента. И режисьор, и оператор, и всякаква кинаджийска сган – никой не ги познава, но и те дошли да се покажат, ако не под големите прожектори, то поне в кръга на настолната режисьорска лампа или уж дискретна свещ.“&lt;/p&gt;

&lt;p&gt;==&lt;/p&gt;

&lt;p&gt;Предпочитам „малкото филмче“ на Кольо Николов пред пищните суперпродукции, в които техническите ефекти скриват човешките лица: от спомените за приятелите и за „обикновения социализъм“ до красивата легенда за Йордан Вълчев и за Радой Ралин, та към срещите по улиците на Града на ангелите със знаменитости и с обикновени хора и до потрисащия разказ за болестта, агонията и смъртта на съпругата му, Кольо Николов ни разкрива „несънувани гледки“. Той е измамно лековат и уж повърхностен, но тъжната му равносметка сграбчва зажаднелите ни за правдивост души:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Така няма да си спомнят и за нас, колкото и да се правим на безсмъртни. Ще изчезнем като стари магазини за куфари, без да сме успели да оставим звезда на тротоара, по който нови и нови копелдаци на скейтбордове ще продължат да препускат със страшна скорост и да превръщат падналите цветове на джакарандите от сълзи в младо пурпурно вино.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Цъфтежът на джакарандите обикновено е в края на пролетта. Цветовете им са събрани в съцветия на върха на младите и гъвкави клончета, които увисват под тежестта им. И аз като Николов все повече вярвам в новите копелдаци, които не са натоварени с нашите грехове и страхове. Стига да не ги унифицират фанатиците на „новоезика“, те биха могли да променят света. Макар че ще е ужасно трудно да се преборят с могъществото на фамилиите, които управляват нашия живот.&lt;/p&gt;

&lt;p&gt;==&lt;/p&gt;

&lt;p&gt;Но Кольо трябва да знае, че изповедното му слово не попада в празно място. Отворих сайта „Книжен пазар“ и поръчах всичките му стари книги, изгубили се при многобройните ми премествания от дом в дом. Необходими са ми за да възстановя неговия „празник на духа“, истинска панацея срещу пандемии и срещу политически и кичозни манипулации. Моля ви, прочете „Котаракът на Рей Бредбъри“ – заради „непосилната лекота на битието“, която малцина успяват да изразят така талантливо.&lt;/p&gt;

&lt;p&gt;==&lt;/p&gt;

&lt;p&gt;Ще продължа нататък с думи, които ме разтрепериха. Те са от поемата „Небесна гледна точка“, която Стефан Цанев пише през последните няколко години. Той публикува части от нея в брой първи на списание „Съвременник“ за 2021.&lt;/p&gt;

&lt;p&gt;==&lt;/p&gt;

&lt;p&gt;Последният Армагедон, последната световна&lt;/p&gt;

&lt;p&gt;война на нашата планета няма да е война между&lt;/p&gt;

&lt;p&gt;народи, между религии, между класи и раси –&lt;/p&gt;

&lt;p&gt;последната война на планетата Земя ще бъде война&lt;/p&gt;

&lt;p&gt;на неграмотните срещу образованите, на простаците&lt;/p&gt;

&lt;p&gt;срещу умните, на бездарните срещу талантливите –&lt;/p&gt;

&lt;p&gt;Както всички досегашни земни цивилизации, и&lt;/p&gt;

&lt;p&gt;днешната цивилизация ще бъде унищожена от варвари –&lt;/p&gt;

&lt;p&gt;варварите вече идат, варварите са сред нас!&lt;/p&gt;

&lt;p&gt;==&lt;/p&gt;

&lt;p&gt;И още една повеля на поета звучи непрекъснато в ушите ми: „Всеки сам да стане Господ на себе си!“ Следващите страници ще са моето потвърждение за гениалното обобщение на поета, като ще представя фактите в обратен исторически ред, ще започна от „Варварите са сред нас“. Не, уморих се да говоря за „политкоректността“ като за варварско нашествие, омръзна ми да се възмущавам и от кичозността и простащината в „Борат“, тъй както ме е срам от завистта на отрицателите на издигналата се с невероятния си талант Мария Бакалова.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/3e.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Ще ви представя един пророчески роман, издаден от „Обсидиан“ – издателството винаги успява да налучка най-значимото и да ни го поднесе в съвършени преводи. Този път тръпката се дължи на срещата ни с 46-годишният испански белетрист &lt;strong&gt;Андрес Барба&lt;/strong&gt;, който продължава традицията на Луис Бунюел, на Салвадор Дали, на Карлос Луис Сафон (мога да се върна и към „Трагичното чувство за живота у хората и у народите“ на Унамуно, та чак до бащата на модерния роман Сервантес ).&lt;/p&gt;

&lt;p&gt;==&lt;/p&gt;

&lt;p&gt;Барба е феномен, когото тепърва трябва да опознаваме с мрачния му хуманизъм в „Смъртта на един кон“ и „В компанията на клоун“. Но романът „Република от светлина“, преведен чудесно от Маня Костова, е откровение, което много се боя, че можем и да отминем без да забележим. Критиците го сравняват с „Повелителят на мухите“ на Голдинг и със „Сърцето на мрака“ на Конрад, но това е „Повелителят на мухите“ от 2017 г. – безмилостен разказ за пришествието на варварите.&lt;/p&gt;

&lt;p&gt;==&lt;/p&gt;

&lt;p&gt;Град Сан Кристобал наистина има в Испания – той се намира на остров Тенерифе: двестахиляден е, също като този от романа, и е част от световното културно наследство. Но Барба само използва познатото име, за да ни отведе на съвсем друго място: „Казват, че или носиш Сан Кристобал в кръвта си, или не, и това е клише, което хората използват за своя роден град навсякъде по света, но тук то е нещо повече, тук придобива особена реалност.“&lt;/p&gt;

&lt;p&gt;==&lt;/p&gt;

&lt;p&gt;За да носиш родния град в душата си, в кръвта си, трябва да се подчиниш на физическите закони на заобикалящата те природа, в случая – на джунглата и на реката. Професор Тончо Жечев мечтаеше двамата да напишем „Географска история на българската литература“, с която не да подхранваме местното патриотарство, а да докажем, че каквото и да избълва модерния творец, той не може да се откъсне от езика, от атмосферата, от климата, от ландшафта на мястото. Откъсването може да стане само насилствено.&lt;/p&gt;

&lt;p&gt;==&lt;/p&gt;

&lt;p&gt;И ето че в Сан Кристобал нахлува банда от трийсет и две полудиви хлапета на възраст между девет и тринайсет години. Те са си създали свой, неразбираем за другите език, изградили са някакви интимни връзки, довели до забременяване на невръстни момичета, а в общуването с външния свят залагат на бруталното насилие. Някои критици обясняват случващото се в този магнетично брутален роман с представата на автора, че агресивността е част от детската същност, но ми се струва, че истинското послание е далеч по-дълбоко. Започват да изчезват и децата на жителите на Сан Кристобал, онези „копелдаци“, в които споменах, че Кольо Николов и моя милост вярваме. Същевременно се страхувам, че всички те са новите полкове на варварите, които може да връхлетят в побъркалия се свят и да ни поробят.&lt;/p&gt;

&lt;p&gt;==&lt;/p&gt;

&lt;p&gt;„Република от светлина“ е предупреждение, по испански сюрреалистично и жестоко – напомня ми за разрязаното око в началото на филма „Андалуското куче“: трябва да се научим да виждаме под повърхността, да осъзнаваме опасността от наглед невинни явления. Въздействащо е художественото оформление на Лиляна Дворянова.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/4e.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Съпротивата ми срещу слепотата на зрящите продължава с документалния роман &lt;strong&gt;„Доброволецът“ от Джак Феъруедър&lt;/strong&gt;, поредното откритие на „Колибри“ в превод на неуморимия и талантлив Венцислав К. Венков. Випускникът на Оксфорд Феъруедър в бил военен кореспондент в Ирак и в Афганистан, а за „Доброволецът“ получава една от най-ценените литературни награди на Великобритания – „Коста“, основана през 1971 г. от пивоварните „Уитбред“ с общ награден фонд от 60 000 лири стерлинги.&lt;/p&gt;

&lt;p&gt;==&lt;/p&gt;

&lt;p&gt;Невероятната история започва на 19 септември 1940 г. в окупираната от нацистите Варшава. Хитлер подлага страната на брутален терор – арестувани по улиците и впоследствие разстреляни или интернирани са хиляди лекари, учители, писатели, юристи и католици. Един мъж си е поставил за цел да се внедри в концентрационен лагер като член на съпротивата, да създаде нелегални ядра и да събира доказателства за извършваните там престъпления. „Витолд Пилецки става доброволно затворник в „Аушвиц“. Този факт е начален стимул за петгодишното изследване на журналиста Феъруедър, който търси отговор на въпроса защо не се знае почти нищо за самоотвержената мисия на Витолд, чиято цел е да предупреди Запада и да предизвика неговата намеса.&lt;/p&gt;

&lt;p&gt;==&lt;/p&gt;

&lt;p&gt;Едва в началото на 90-те години на 20 век са оповестени пространните му доклади до съюзниците, както и непубликуваните му спомени. Използвани са над 3500 свидетелски показания, съхранявани в държавния музей „Аушвиц – Биркенау“. Горчивата истина излиза наяве: съществува трудно обясним колективен отказ Холокоста да бъде признат и да му се противодейства. „Провалът е не само политически. Дори самите затворници в „Аушвиц“ са се затруднявали да си представят мащаба на Холокоста, докато немците превръщат лагера от жесток затвор във фабрика на смъртта“. Принципи на журналиста са: „Да не „прекалявам“ в нищо; и най-дребната измислица ще е гавра с паметта на прекрасните хора, изгубили живота си тук.“&lt;/p&gt;

&lt;p&gt;==&lt;/p&gt;

&lt;p&gt;Подробното изложение на всекидневието на Витолд и на останалите жертви не може да бъде преразказано – трябва да се мобилизираме и - ако нервната ни система позволява - да изминем мислено пътя към Голготата на милионите страдалци. Наложително е да захвърлим на боклука всички „розови“ представи за миналото. „Няма общност без хора, които най-безскрупулно са готови да спасят кожата си или да се отърват от нежелан съпруг, съпруга или любовница.“ „Наблюдава се значителна ескалация на атаките от страна на етническите поляци спрямо евреите, а в полската десница може да се появи немска марионетка, която да използва гоненията срещу евреите за собствената си позиция.“&lt;/p&gt;

&lt;p&gt;==&lt;/p&gt;

&lt;p&gt;Смазващо реалистична е и картината на битието в лагера – от самото сюрреалистично пристигане до чудовищната жестокост на капосите. Чели сте много книги за лагерите на смъртта, но никога не са ви казвали цялата истина:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„След пристигането си в „Аушвиц“ повечето лагерници изживяват рязка промяна в характерите си. Царящото в лагера насилие разрушава сплотеността между затворниците и ги приучва да разчитат единствено на себе си за оцеляване. Хората стават заядливи, недоверчиви, а в най-тежките случаи – и вероломни. И тъй като тези черти се възприемат масово от лагерниците, дори и най-кроткият човек неминуемо става агресивен. Отделни лагерници опитват да си осигурят защита, като се организират в малки банди, но това сякаш само подклажда насилието. Затворниците редовно се топят един друг пред капосите с надеждата да получат малко допълнителна храна…“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Пътуването из кръговете на лагерния ад продължете сами. Най-важното е, че Пилецки описва зверствата и машината за смърт пределно реалистично и изпраща рапортите си на съюзниците. Отговор от тях няма – никой не се интересува от свидетелствата му. Той стига още по-далеч: след като успява да оцелее в продължение на две години и половина, решава че единственият начин да подтикне Запада към действие е да избяга и лично да призове за незабавна намеса. Как свършва всичко ли? Началото на края е Варшавското въстание. Химлер коментира така: „Моментът е неблагоприятен, но от историческа гледна точка действията на поляците мога само да ни радват. Ние ще си тръгнем след пет-шест седмици. Но дотогава и с Варшава ще е свършено и този град – интелектуалната столица на 16-17 милионна нация… ще е престанал да съществува, а всеки жител на Варшава – мъж, жена или дете – ще бъде убит.“&lt;/p&gt;

&lt;p&gt;==&lt;/p&gt;

&lt;p&gt;Руснаците остават безучастни, а по онова време Чърчил е във възторг от приятеля си „чичо Джо“. Витолд е сред най-отчаяните защитници на страната си. След победата той редактира спомените си. Внезапно е арестуван. На 12 май 1947 г. прокуратурата официално го обвинява в държавна измяна. Между май и ноември е подложен на повече от 150 разпита. „В сравнение със сегашното, „Аушвиц“ си беше направо детска игра. Страшно съм уморен. Дано всичко свърши бързо.“ Един час преди залез слънце на 25 май го отвеждат в малка едноетажна сграда в рамките на затвора. Вътре го чака екзекуторът Пьотр Сметански. Отстрани стоят свещеник и доктор в лекарска манта. Заповядват на Витолд да застане до стената. Сметански вади пистолета и го прострелва в тила.&lt;/p&gt;

&lt;p&gt;==&lt;/p&gt;

&lt;p&gt;През следващите четири години полското болшевишко правителство арестува осемдесет хиляди участници в нелегалната съпротива. Близък другар на Витолд успява да изнесе рапортите на преживелия развихрянето на злото в Лондон, но тамошната емиграция отказва да ги издаде „по липсата на достатъчен интерес“. Хилядите като Витолд са цинично заличени от историята. Когато Симон Визентал пристига в Аушвиц през 1944 г., есесовец от охраната му казва: „Какъвто и край да има сегашната война, ние спечелихме войната срещу вас; няма да остане нито един свидетел, а дори и някой да оцелее, светът няма да му повярва.“ Защо съюзниците не защитиха и не чуха виковете за помощ на Витолд, защо предадоха половината Европа на кръвопиеца „чичо Джо“ си остава неразгадаема загадка.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/5e.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;И се връщаме още по-назад, за да си спомним за още едно ненаказано болшевишко престъпление срещу човечеството. Носителката на „Пулицър“, американо-полската журналистка и историчка &lt;strong&gt;Ан Апълбаум&lt;/strong&gt;, която познаваме от смразяващите кръвта нейни разследвания „Лагерите на смъртта ГУЛАГ“ и „Желязната завеса: рухването на Източна Европа“, се връща с новото си, предизвикващо ужас свидетелство „Червен глад, или Войната на Сталин срещу Украйна“. Изданието е на „Изток – Запад“, преводачка е Юлия Гешакова.&lt;/p&gt;

&lt;p&gt;==&lt;/p&gt;

&lt;p&gt;Двете политически кампании – Гладоморът през зимата и пролетта на 1933 г. и репресиите на украинската интелигенция – водят до съветизирането на Украина, до задушаването на украинската национална идея (като говорим за „задушаване на национална идея, защо доброволно се отказваме от българска национална идея и дори квалифицираме защитниците й като „шовинисти“?). Равносметката: между 1931 и 1934 г. най-малко пет милиона души умират от глад. По същото време Ромен Ролан, Джордж Бърнард Шоу, Хърбърт Уелс и много други „съвести на епохата“ славословят „кормчиите на великата страна“.&lt;/p&gt;

&lt;p&gt;==&lt;/p&gt;

&lt;p&gt;Книгата отразява резултатите от четвъртвековните изследвания за Гладомора. За разлика от непремерените рекламни слова на задната корица, че „Червен глад“ е първата книга на български език, която в такава дълбочина разглежда престъпленията от онази епоха, самата Апълбаум отдава дължимото на дръзкия и неповторим историк Робърт Конкуест, който през август 2015 г. почина на 98 години, но ни завеща фундаменталните си изследвания „Колима“, „Големият терор“ и „Жътва на скръбта“. Тимъти Снайдър също постигна много с „Кървави поля“, „За тиранията“ и „Пътят към несвободата“.&lt;/p&gt;

&lt;p&gt;==&lt;/p&gt;

&lt;p&gt;И този том от 400 страници голям формат, със зловещи документални фотографии ще прогони съня ви, но ще прочетете неща, които завинаги ще отвратят всеки честен човек от „благата“ на болшевишкото варварство. Ще приведа само един спомен на жена от Чернигивска област: „Питаха мама къде е скрила златото и житото. Тя отговаряше, че нямаме нито злато, нито жито. Тогава натискаха пръстите й в процепа на вратата и я затваряха. Пръстите й се чупеха, течеше кръв, мама изпадаше в несвяст. Заливаха я с вода и отново я измъчваха. Биха я, вкарваха игли под ноктите й…“ Стига толкова. Подобни примери, че и още по-страшни ще откриете на всяка страница в „Червен глад“. Наистина ли трябва да продължавам да доказвам нещо, което не влиза само в чугунени глави?!&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/neudobstvoto-na-vecherta-30.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Ден на Благата вест, пък аз ви затрупах с ужаси! И още не са свършили. Защото, като съм започнал, не мога да пропусна и стряскащия роман &lt;strong&gt;„Неудобството на вечерта“ от Марийке Лукас Райнефелд&lt;/strong&gt;, издаден от „ICU“, получил “Мен Букър” за 2020, превод от нидерландски от Мария Енчева. Напоследък не се колебая, когато в ръцете ми попадне книга от европейския Север. 29-годишната нидерландка получи „Букър“-а на 26 август през миналата година. Израснала е във ферма на християнско семейство в Северен Брабант. Изповядва, че идеята за романа й хрумнала заради смъртта на нейния брат, който напуснал нашия свят, когато Марийке била на три. Писала е книгата цели шест години. Романът вече е преведен на повече от 30 езика и е издаден в близо 40 страни. Сега чакаме да бъде преведен и следващия й роман „Избраната“.&lt;/p&gt;

&lt;p&gt;==&lt;/p&gt;

&lt;p&gt;Откривам много общо между испанеца Андрес Барба, автор на „Република от светлина“, и нидерландката Райнефелд. Героинята на „Неудобството на вечерта“ Яс също като Марийке е от набожно фермерско семейство. По-големият й брат Матийс отива да кара кънки. Тя му е гневна, че не я е взел със себе си, и отправя молитва към Бога да го прибере, вместо заека, предвиден за коледната вечеря. Желанието й е изпълнено – и в привидно идиличната картина на нормалното християнско семейство нахлуват бесовете на варварското разрушаване на чувства и на традиционни ценности. Също както във филм на Ларс фон Триер. Преминати са всички граници на фалшивите добродетели- не знам как пуританите ще преглътнат цинизмите, всеобщото полудяване, натурализма.&lt;/p&gt;

&lt;p&gt;==&lt;/p&gt;

&lt;p&gt;„В стомаха ми се е удавила пеперуда“, признава Яс – това е диагнозата на възцаряващото се ново варварство. И все пак съпротивата срещу злото я има: „Няма да си правя шеги с историята, както не си правя шеги с Бог. Дори не подозирате, че всъщност съм на страната на добрите. Че майка ми крие евреи в мазето и им дава да ядат сладко, включително бисквитени човечества, и да пият безкрайно много газирано.“ Кой ще надделее: Антихриста или Месията, това зависи от нас самите.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/7e.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;И няколко думи за още едно сражение с антихриста в поредния психологически трилър на &lt;strong&gt;Вал Макдърмид&lt;/strong&gt;, любимата шотландска белетристка на стопанката на издателство „Еднорог“, прекрасната преводачка и познавачка на англосаксонските литератури Боряна Джанабетска. Този път Макдърмид и Джанабетска отново ни срещат с главен инспектор Карен Пири, която разследва изчезването на известен политик, едновременно със случая на мъртвец, изваден от екипажа на рибарска лодка.&lt;/p&gt;

&lt;p&gt;==&lt;/p&gt;

&lt;p&gt;В романа &lt;strong&gt;„Натюрморт“&lt;/strong&gt;, издаден през втората половина на 2020 г., изниква и темата за появата на зловещ вирус. В прозата на шотландката, най-важното никога не е загадката, а политическата реалност и характерите на палачите и на жертвите. Напрежението е гарантирано, фалшивите самоличности, трафикът с подправени произведения на изкуството, обратите в следствието, което води героите от Париж до Ирландия, не ни позволяват да отклоняваме вниманието си от текста, но накрая в съзнанието ни остава тревогата на хуманистката за полудяването на съвременния свят и надеждата й за надмощие на силите на доброто. Само още не мога да си представя какво ще стане, когато в литературата се настанят трайно предпазните маски. Тази нова форма на общуване може и да е фатална за художественото въздействие. Поне в киното вече наблюдавам подобен скръбен феномен.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/8e.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Какво пък, не бива да прекалявам с търпението ви. Нека все пак в деня на Благата вест завърша с нещо много красиво. Известно ви е, че поредицата „Детски шедьоври от велики писатели“ на издателство „Лист“ е носител на наградите „Златен лъв“ за проекта за 2017 г. и „Христо Г. Данов“ в категориите „Изкуство на книгата“ за 2018 и „Издание за деца“ за 2019 г. Поредното съкровище за млади и стари е вълшебната приказка &lt;strong&gt;„Юнакът и драконът“ от Райнер Мария Рилке&lt;/strong&gt;, преведена от Любомир Илиев (за неговия принос за българската култура разказвах миналия четвъртък) и с илюстрации от Анжела Минкова. Тя е все по-известна у нас и по света художничка и скулпторка. Завършила е Художествената академия, специалност „Илюстрация и оформление на книга“ в класа на професор Христо Нейков. Вече има над двайсет самостоятелни изложби и през 1991 г. е получила първа награда на Международното биенале на рисунката в Испания. Познавам таланта й в Холандия, в Англия, в Гърция, в Германия, в Италия… Затова насладата от поетичната легенда, разказана от великия Райнер Мария Рилке, е двойна. „Между Красивото и Грозното съществуват тайни връзки – и едното, и другото неизменно се допълват като ликуващия смях и дебнещата смърт.“&lt;/p&gt;

&lt;p&gt;==&lt;/p&gt;

&lt;p&gt;В този „книжен четвъртък“ се докоснахме и до ликуващия смях на вътрешно освободените люде и до дебнещата смърт, която може да има много различни лица. Затова ще завърша с още едно гениално прозрение на Стефан Цанев, толкова много руган, че винаги изразяваше своята донкихотовска истина, дори и когато демаскира „пира по време на демокрация“:&lt;/p&gt;

&lt;p&gt;==&lt;/p&gt;

&lt;p&gt;Съзерцавам&lt;/p&gt;

&lt;p&gt;мравуняка и мрачни мисли ме полазват: колкото по-&lt;/p&gt;

&lt;p&gt;организирано е обществото – толкова по-неразвити&lt;/p&gt;

&lt;p&gt;са индивидите - инстинктите, навиците ( законите )&lt;/p&gt;

&lt;p&gt;заместват мисленето, мозъкът става излишен,&lt;/p&gt;

&lt;p&gt;самочувствието на обществото го лишава от разум –&lt;/p&gt;

&lt;p&gt;това е гибелната беда на демокрацията! Не! Неее!&lt;/p&gt;

&lt;p&gt;Да живее хаосът! Да живее индивидуализмът!&lt;/p&gt;

&lt;p&gt;Бъди сам цар на себе си! Бъди сам на себе си Бог!&lt;/p&gt;

&lt;p&gt;==&lt;/p&gt;

&lt;p&gt;Нека това да е краят на този труден „книжен четвъртък“. Ако даде Бог живот и здраве, следващата седмица ще се отдадем на литературни наслади, за да се почувстваме наистина изпълнени с надеждата от Благата вест!&lt;/p&gt;
</description>
        <pubDate>Fri, 26 Mar 2021 00:00:00 +0000</pubDate>
        <link>/kolonkata-na-georgi-cankov/2021/03/26/14-47-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%BA%D0%BE%D0%BB%D1%8C%D0%BE-%D0%BD%D0%B8%D0%BA%D0%BE%D0%BB%D0%BE%D0%B2-%D0%BC-%D0%BB-%D1%80%D0%B0%D0%B9%D0%BD%D0%B5%D1%84%D0%B5%D0%BB%D0%B4-%D0%B0%D0%BD-%D0%B0%D0%BF%D1%8A%D0%BB%D0%B1%D0%B0%D1%83%D0%BC-%D0%B8-%D0%BE%D1%89%D0%B5.html</link>
        <guid isPermaLink="true">/kolonkata-na-georgi-cankov/2021/03/26/14-47-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%BA%D0%BE%D0%BB%D1%8C%D0%BE-%D0%BD%D0%B8%D0%BA%D0%BE%D0%BB%D0%BE%D0%B2-%D0%BC-%D0%BB-%D1%80%D0%B0%D0%B9%D0%BD%D0%B5%D1%84%D0%B5%D0%BB%D0%B4-%D0%B0%D0%BD-%D0%B0%D0%BF%D1%8A%D0%BB%D0%B1%D0%B0%D1%83%D0%BC-%D0%B8-%D0%BE%D1%89%D0%B5.html</guid>
        
        <category>Ан Апълбаум</category>
        
        <category>Марийке Лукас Райнефелд</category>
        
        <category>Джак Феъруедър</category>
        
        <category>Андрес Барба</category>
        
        <category>Кольо Николов</category>
        
        <category>Вал Макдърмид </category>
        
        <category>Рилке</category>
        
        
        <category>kolonkata-na-georgi-cankov</category>
        
      </item>
    
      <item>
        <title>За &quot;Неудобството на вечерта&quot;, в което се проявява истинската ни същност</title>
        <description>&lt;blockquote&gt;
  &lt;p&gt;&lt;em&gt;“Неудобството е полезно, в него се проявява истинската ни същност”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Първото, което си помислих, докато четях “Неудобството на вечерта” на Марийке Лукас Райнефелд, е, че вече съм чела тази книга. Ако романът е отличен с международната награда “Мен Букър” за 2020, то това, струва ми се, е не толкова поради факта, че категорично се откроява, а че по-скоро се вписва в една съществуваща тенденция към екзистенциално мрачни, безнадеждни и подчертано графични текстове, писани предимно от млади (често европейски) писатели и често от гледната точка на млади протагонисти или деца. Само през последните година-две съм прочела няколко подобни книги, които по един или друг начин се вписват в нея, най-вече с експлоатацията темата за детската/младежката сексуалност - “&lt;a href=&quot;https://literaturnirazgovori.com/bookreviews/2020/04/15/11-50-%D0%BA%D0%BE%D0%B6%D0%B0%D1%82%D0%B0-%D0%B5-%D0%B5%D0%BB%D0%B0%D1%81%D1%82%D0%B8%D1%87%D0%BD%D0%B0%D1%82%D0%B0-%D0%BE%D0%B1%D0%B2%D0%B8%D0%B2%D0%BA%D0%B0-%D0%BE%D0%B1%D0%B3%D1%8A%D1%80%D0%BD%D0%B0%D0%BB%D0%B0-%D1%86%D1%8F%D0%BB%D0%BE%D1%82%D0%BE-%D1%82%D1%8F%D0%BB%D0%BE.html&quot;&gt;Кожата е еластичната обвивка, обгърнала цялото тяло&lt;/a&gt;”, “&lt;a href=&quot;https://literaturnirazgovori.com/bookreviews/2020/04/13/12-19-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%B8%D1%8F%D1%82-%D0%BC%D0%B0%D0%BB%D1%8A%D0%BA-%D0%B6%D0%B8%D0%B2%D0%BE%D1%82-%D0%BD%D0%B0-%D1%85%D0%B0%D0%BD%D1%8F-%D1%8F%D0%BD%D0%B0%D0%B3%D0%B8%D1%85%D0%B0%D1%80%D0%B0-%D0%BF%D1%80%D0%B5%D0%BD%D0%B0%D0%BF%D0%B8%D1%81%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BD%D0%B8%D1%8F-%D0%B9%D0%BE%D0%B2.html&quot;&gt;Малък живот&lt;/a&gt;”, “&lt;a href=&quot;https://literaturnirazgovori.com/bookreviews/2020/03/30/11-33-%D0%B6%D0%B0%D0%B6%D0%B4%D0%B0-%D0%BD%D0%B0-%D0%B5%D1%81%D1%82%D0%B5%D1%80-%D1%85%D0%B5%D1%80%D0%B8%D1%82%D1%81%D0%B5%D0%BD-%D0%B7%D0%B0%D1%89%D0%BE-%D1%82%D0%B0%D0%B7%D0%B8-%D0%BA%D0%BD%D0%B8%D0%B3%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BC%D0%B5-%D0%B8%D0%B7%D0%BC%D1%8A%D1%87%D0%B8.html&quot;&gt;Жажда&lt;/a&gt;”, “&lt;a href=&quot;https://literaturnirazgovori.com/bookreviews/2020/01/09/10-20-%D0%B3%D0%BB%D0%B0%D0%B4-%D0%BD%D0%B0-%D0%B4%D0%B6%D0%B0%D0%BC%D0%B0%D0%BB-%D1%83%D0%B0%D1%80%D0%B8%D0%B0%D1%88%D0%B8-%D1%80%D0%BE%D0%BC%D0%B0%D0%BD-%D0%BA%D0%BE%D0%B9%D1%82%D0%BE-%D1%89%D0%B5-%D0%B8%D0%B7%D0%BF%D0%B8%D1%82%D0%B0-%D1%81%D0%B0%D0%BC%D0%B8%D1%82%D0%B5-%D0%B2%D0%B0%D1%81.html&quot;&gt;Глад&lt;/a&gt;”, но най-вече “&lt;a href=&quot;https://literaturnirazgovori.com/bookreviews/2019/06/21/10-42-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%82%D0%BE%D0%BF%D0%B8-%D1%81%D0%B5-%D0%BB%D0%B8%D0%B7%D0%B5-%D1%81%D0%BF%D0%B8%D1%82-%D0%B7%D0%B0-%D0%BA%D0%BE%D0%BB%D0%BA%D0%BE-%D0%B4%D1%8A%D0%BB%D0%B3%D0%BE-%D1%81%D0%B5-%D1%81%D1%82%D0%BE%D0%BF%D1%8F%D0%B2%D0%B0%D1%82-%D1%81%D0%BF%D0%BE%D0%BC%D0%B5%D0%BD%D0%B8%D1%82%D0%B5.html&quot;&gt;Топи се&lt;/a&gt;”, на фламандското алтер-его на Райнефелд - Лизе Спит, чиито сюжет, мизансцен и теми изумително, почти до ефект копи-пейст, се припокриват.&lt;/p&gt;

&lt;p&gt;==&lt;/p&gt;

&lt;p&gt;Една от целите - и смисълът - на този тип романи е да “смущават”, въпреки че българската дума трудно може да пресъздаде богатството от значения в английското to disturb. Това неудобство и безпокойство са съчетани със суров и безпощаден, но плътен, образен и поетичен език, способен да предизвика въздействащи видения и болезнени емоции. Като поет, чиято дебютна стихосбирка до голяма степен съответства на темите в романа й, Райнефелд определено разчита на една понякога прекомерна, но със сигурност необичайна и импозантна метафорика, внушваща идеите за смъртността, тленността, уродливостта, сексуалността, инцеста и всички останали телесни функции, които натрапчиво владеят романа й. Също като в поема, определени образи непрекъснато се повтарят, заплитайки нишка от мотиви. Райнефелд например вижда в “залепналите устни на майка ми – досущ два чифтосващи се плужека”, като охлювите са един от повтарящите се образи в текста.&lt;/p&gt;

&lt;p&gt;==&lt;/p&gt;

&lt;p&gt;Разбира се, колкото е невероятно, толкова е и възможно разказвачът на тази история - едно 10-12-годишно момиче, което тепърва открива и експериментира със сексуалността си - да види именно този образ. По отношение на разказваческата достоверност обаче в романа като че ли има дисбаланс между начина, по-който звучи подрастващата героиня Яс. На моменти той е твърде инфантилен и тя като че ли не разбира елеметарни неща, в много други пък е нетипично проникновен и усложнен като език и философски наблюдения за възрастта й. Това прозиране на авторката обаче е простимо и не възпрепятства общия начин, по който звучат още по-смущаващо трудните за разказване неща, когато са предадени през простата, нехитруваща, директна, емоционално недоразвита гледна точка на едно дете.&lt;/p&gt;

&lt;p&gt;==&lt;/p&gt;

&lt;p&gt;Обикновено представят “Неудобството на вечерта” като роман за последствията от загубата, роман за понасянето - или по-скоро непонасянето - на скръбта, причинена от смъртта на големия син в едно семейство, което постепенно се оттегля от себе си, предава се на емоционалната разруха на фона на суровото ежедневие в селската си ферма и на строгата си калвинистка религиозност. (Малко по-късно ще обясня защо не съм изцяло съгласна с това). Когато 10-годишната още Яс отправя наивно, по детски, молитва към Бог да прибере брат й Матийс вместо любимия й заек, който иначе ще свърши като коледно ястие върху трапезата, тя не предполага, че молбата й ще бъде изпълнена още същата вечер. Яс е погълната от вина и с цялото си семейство потъва в скръбта от загубата на Матийс, за която у дома им е забранено да разговарят.&lt;/p&gt;

&lt;p&gt;==&lt;/p&gt;

&lt;p&gt;Онова, което следва, е история за самозатваряне, тиха лудост, отчаяние, отключване на садо-мазохистича жестокост. Аберацията се превръща в единствения възможен език на болката и в начина, по който децата в семейството се справят с травмата и своята изоставеност. Майката се отдава на гладуване и мисли за самоубийство, бащата - на наказания и грубост, братът - на самонараняване и садизъм към животни, а всичките три деца - на все по-смущаващи експерименти със сексуалността си. Яс носи яке, с което не се разделя и което се превръща в символ на стената, зад която се крие от външния свят; тя забива габърче в пъпа си и страда от хроничен запек, метафора едновременно на болката й и на опита й да опази изгубеното (“Можех да си стискам àкото. Зарекох се от сега нататък да стискам всичко, което не желая да изгубя”). Яс на практика имитира и трупа на брат си, на който са сложили памуци в ануса, за да не се изпусне в смъртта си.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Никой в селото не обичаше да разсъждава дълго, защото разсъжденията бяха разтакаване, а разтакаването съсипваше реколтата. Пък и познавахме само полето, не и онова, което растеше вътре в нас.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Обсесията с телесните функции в романа - изхождане, повръщане, кървене и други - всъщност отразява естествен интерес от детството, макар и доведен до крайност. Ако трябва да стигнем до Фройд, може би можем да поразсъждаваме върху „аналните“ личностни черти, особено онези, които предопределят интереса към притежанието и задържането на обекти - така както Яс събира и държи в джоба на якето си неща, които имат значение за нея. В света на Яс във фермата, където човекът и животното са толкова близо един до друг, телесното функциониране като че ли изчерпва битието. Както е при кравите, за които се говори многократно и с които всичко се сравнява, битието е хранене, дефекиране, копулиране и смърт. Вместо пасторални, картините от фермата са апокалиптични, дистанциращи, заземяващи, а торохранилището и торта са чест образ. Многото прониквания в романа - във вагини, в ануси, в пъпове, дори в ухото на Яс, в което влиза езикът на баща й - също злокобно напомнят окончателното проникване на тялото в пръстта, а началото и краят на житейския кръговрат са изразени ясно в метафора като “анусът на кравата се отваря и затваря като гладни бебешки устенца”. Физическото е всичко, така както родителите на Яс присъстват телом, но духом изобщо не са там, с децата си. Тленността следователно е естествена и неизбежна и неин краен контрапункт за това семейство е религията, която е основен референт за мислите на Яс, изпълнени с библейски цитати.&lt;/p&gt;

&lt;p&gt;==&lt;/p&gt;

&lt;p&gt;Впрочем “история” не е точната дума за този роман, тъй като в “Неудобството на вечерта” става дума по-скоро за безсюжетна проза, за редуване на все по и по-смущаващи несвързани епизоди, които сгъстяват емоционалното и психическото състояние в дома на Мюлдерови. Сюжетът отстъпва пред силата на атмосферата, като освен смъртта на брата и самият край на романа, в него не се случва нищо повече - с изключение на апокалиптичната епидемия от шап и умъртвяването на всички животни във фермата, нещо, която превръща мизансцена почти в библейски, напомняйки за едно от Божиите наказания в Египет.&lt;/p&gt;

&lt;p&gt;==&lt;/p&gt;

&lt;p&gt;Не съм обаче съгласна изцяло с това, че смъртта в завръзката на романа поставя началото на една низходяща промяна у героите. Тя е по-скоро случайно, макар и отключващо, събитие в една не последвала го, а съществувала и преди него ситуация на емоционална дистанция. Както разказва Яс, тя е започнала още с раждането й:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Никой не познава моето сърце. Дълбоко скрито е под якето, под кожата и ребрата. Девет месеца в корема на майка ми сърцето ми е било важно за някого, но щом е излязло оттам, са престанали да се интересуват дали бие достатъчно често и никой вече не се стряска, когато спре за миг или затупти като обезумяло, за да подскаже, че нещо не е наред.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Ето защо за мен тази история е не толкова история на последиците от травмата, а по-скоро за условията на неглижиране и пренебрегване (съчетано със суров, близо до природата, спартански начин на живот и също толкова спартанска религиозност), в които на героите им се налага да се справят и с травма. История за неспособността, отсъствието, липсата на докосване по принцип, засилени по спускаща се спирала от случилото се. Неспокойството на ума у Яс винаги е било част от нея, още отпреди смъртта на брат й. Ето защо сюжетната завръзка е само формална, още повече че няма никакъв контраст с предишно състояние на нещата, което да е описано ясно и да ни убеди в разликата, а оттам и в рязкостта на драмата. Всичко звучи като повече от логично, като част от един продължаващ кошмар, от една обреченост, от едно статукво, подсилено от смъртта, но не дължащо се на нея. Статукво, от което Яс си мечтае да избяга “на другия бряг”. Отправен към този друг бряг, загива и Матийс, потъвайки в леда, без да остави никаква надежда за хепи енд, за избавление и утешение. Може би най-страшното осъзнаване в този роман е, че никой няма да дойде за децата, никой няма да се спусне да ги защити и спаси от самите тях от от света.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Чрез загубата откриваме себе си, ставаме такива, каквито сме в действителност: раними същества, голишарчета, които от време на време изпадат от гнездото си, надявайки се, че все някой ще ги вдигне.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Експериментите с ужасното и противното са почти всичко, което се случва в “Неудобството на вечерта”, и са колкото недостоверни, толкова и свидетелстващи за това колко жестоко може да бъде детското любопитство. Зловещото е, че те се изживяват като някакъв вид жертва от децата - жертва, с която да откупят нормалността, да “върнат” брат си и баланса в семейството, доколкото го е имало (“Винаги трябва да заложиш нещо, за да бъдеш спасен”). Сексуалните извращения се превръщат в заместител на липсващата любов и буквално физическо и душевно докосване (“Ако не можеш да докоснеш човек или животно с любов, по-добре се откажи и насочи вниманието си към друго.”).&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Смъртта няма семейство, затова всеки път търси ново тяло, в което да избяга от самотата. И когато жертвата ѝ легне под земята, продължава да търси другаде.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Подобно на героинята си, Марийке Лукас Райнефелд расте в религиозно семейство във ферма в нидерландската провинция и пак като нея губи брат си в ранна възраст - инцидент, за който тя проговаря едва в книгата си. Освен това Райнефелд определя половата си идентичност като „небинарна“, т.е. непринадлежаща еднозначно нито към мъжки, нито към женски пол, като това е доста сходно с андрогинността на героинята й Яс. Възможността да четем романа като автофикционален подсилва въздействието му.&lt;/p&gt;

&lt;p&gt;==&lt;/p&gt;

&lt;p&gt;Целенасочено невъзмутима и хладнокръвна е тази книга. И все пак лично за мен тя остана емоционално недостатъчно вглъбена, а повече разчитаща на сензацията, на дразнението, на предизвикателството. “Неудобството на вечерта” показва не движение, а затъване, не промяна, а насищане. И все пак ми се иска да вярвам, че надежда успява да си прокара път между редовете му: “Докато имаме желания, сме защитени от смъртта, надвиснала над фермата”.&lt;/p&gt;
</description>
        <pubDate>Thu, 25 Mar 2021 00:00:00 +0000</pubDate>
        <link>/bookreviews/2021/03/25/11-16-%D0%B7%D0%B0-%D0%BD%D0%B5%D1%83%D0%B4%D0%BE%D0%B1%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B5%D1%87%D0%B5%D1%80%D1%82%D0%B0-%D0%B2-%D0%BA%D0%BE%D0%B5%D1%82%D0%BE-%D1%81%D0%B5-%D0%BF%D1%80%D0%BE%D1%8F%D0%B2%D1%8F%D0%B2%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BD%D0%B8-%D1%81%D1%8A%D1%89%D0%BD%D0%BE%D1%81%D1%82.html</link>
        <guid isPermaLink="true">/bookreviews/2021/03/25/11-16-%D0%B7%D0%B0-%D0%BD%D0%B5%D1%83%D0%B4%D0%BE%D0%B1%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B5%D1%87%D0%B5%D1%80%D1%82%D0%B0-%D0%B2-%D0%BA%D0%BE%D0%B5%D1%82%D0%BE-%D1%81%D0%B5-%D0%BF%D1%80%D0%BE%D1%8F%D0%B2%D1%8F%D0%B2%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BD%D0%B8-%D1%81%D1%8A%D1%89%D0%BD%D0%BE%D1%81%D1%82.html</guid>
        
        <category>Марийке Лукас Райнефелд</category>
        
        <category>Неудобството на вечерта</category>
        
        <category>ICU</category>
        
        <category>роман</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>Разказите на Фокнър - задължителна стъпка към прозата на американския класик</title>
        <description>&lt;p&gt;Събраните разкази на американския класик Уилям Фокнър, издадени от “Бард” в т.нар. “Златна колекция”, нямат нужда от рецензиране, нито пък може да се каже нещо повече за автора, за когото са изписани вероятно повече критични страници, отколкото дори за самия Шекспир. За онези, които тепърва посягат към големия разказвач и певец на американския юг, този сборник е много добра отправна точка, която ще ги запознае не само с характерните за творчеството му теми, но и с много от героите, които се появяват и из големите му романи.&lt;/p&gt;

&lt;p&gt;==&lt;/p&gt;

&lt;p&gt;Над четиридесетте истории са обединени в шест групи, малко или много тематично обособени. Някои от тях, като “Провинцията” и “Селището”, ни срещат с добре познатия Фокнър, който пише за дълбокия юг с неговите бедни бели, западащи аристократи и негри и третира темите за стария южняшки морал и ред, изправен срещу неумолимите политически, икономически и нравствени промени на времето, за расата, за морала, за сексуалността и т.н. Тук са класики като “Роза за Емили”, “Шинди за Господа”, “Горящите обори”, “Ели”, “Това вечерно слънце” и други, повечето от които се развиват в измисления от Фокнър окръг Йокнапатофа, щата Мисисипи, и по-конкретно в градчето Джеферсън.&lt;/p&gt;

&lt;p&gt;==&lt;/p&gt;

&lt;p&gt;Един по-малко познат Фокнър намираме в “Пустошта”, където са събрани разкази за индианците чикасо, в “Разорената земя”, където са историите от безсмислието и ужаса на Първата световна война, и особено в “Отвъд”, където откриваме “готическите” разкази на Фокнър, в които той се докосва до отвъдното и свръхестественото.&lt;/p&gt;

&lt;p&gt;==&lt;/p&gt;

&lt;p&gt;Макар и да не го показват в пълния му модернистки блясък така, както това правят романите му, в разказите също откриваме типични за прозата на Фокнър характеристики: работата с множество гледни точки, наративната флуидност, потока на мисълта, дългите изречения с роящи се подчинени фрази, прескоците във времето и т.н. Разказвачите на Фокнър, повечето от които ненадеждни и “сборни” (с изключение на малкото истории, в които авторът избира всевиждаща гледна точка), са деца, младежи, слуги, хора, губещи разсъдъка си, второстепенни герои, та дори и мъртвец. Експериментирайки с “историята в историята”, Фокнър често предлага едно многогласие, което имитира клюкарстването, едно диалогично търсене на истината, която според писателя не е една, а е функция от хора на човешките идентичности.&lt;/p&gt;

&lt;p&gt;==&lt;/p&gt;

&lt;p&gt;Разказите представят и повечето теми, характерни за писателя: расовите различия, носталгията по старите норми отпреди Гражданската война и упадъка на юга, честта и достойнството, семейството, общността, любовта, изневярата, изнасилването, бунта на човешкото сърце, неумолимият ход на времето, човешката низост, слабост и отчаяние. Историите на Фокнър са тревожни, дълбоко смущаващи, причиняващи неудобство. Те надхвърлят обичания от него пространствено-времеви отрязък, описвайки човешкото, твърде човешското.&lt;/p&gt;

&lt;p&gt;==&lt;/p&gt;

&lt;p&gt;Отварям само една малка скоба, за да обърна внимание на женските героини на Фокнър, повечето от които обединени от съпротивата към установените норми, подвластни на тъмни желания и неспокойна сексуалност. Сексистки ли е погледът към тях у този твърде мъжки писател - ще установите сами.&lt;/p&gt;

&lt;p&gt;==&lt;/p&gt;

&lt;p&gt;Мисля, че няма нужда от повече думи. Силно препоръчвам тази колекция. Макар че не всеки разказ в нея има същото качество, историите определено носят ясен вкус за прозата на Уилям Фокнър като цяло.&lt;/p&gt;
</description>
        <pubDate>Wed, 24 Mar 2021 00:00:00 +0000</pubDate>
        <link>/bookreviews/2021/03/24/11-48-%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%BD%D0%B0-%D1%84%D0%BE%D0%BA%D0%BD%D1%8A%D1%80-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0-%D1%81%D1%82%D1%8A%D0%BF%D0%BA%D0%B0-%D0%BA%D1%8A%D0%BC-%D0%BF%D1%80%D0%BE%D0%B7%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BA%D0%BB%D0%B0%D1%81%D0%B8%D0%BA.html</link>
        <guid isPermaLink="true">/bookreviews/2021/03/24/11-48-%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%BD%D0%B0-%D1%84%D0%BE%D0%BA%D0%BD%D1%8A%D1%80-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0-%D1%81%D1%82%D1%8A%D0%BF%D0%BA%D0%B0-%D0%BA%D1%8A%D0%BC-%D0%BF%D1%80%D0%BE%D0%B7%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BA%D0%BB%D0%B0%D1%81%D0%B8%D0%BA.html</guid>
        
        <category>Уилям Фокнър</category>
        
        <category>Златна колекция</category>
        
        <category>Бард</category>
        
        <category>рецензия</category>
        
        <category>разкази</category>
        
        
        <category>bookreviews</category>
        
      </item>
    
      <item>
        <title>Кольо Николов и всеопрощаващото чувство към живота в последната му книга</title>
        <description>&lt;p&gt;Признавам чистосърдечно, че не бях чувала за Кольо Николов, преди да се наложи да поема ръкописа му. Едва тогава, прочитайки чудесната статия на Симеон Янев (&lt;a href=&quot;https://liternet.bg/publish14/s_yanev/kolio-nikolov.htm&quot;&gt;виж я тук&lt;/a&gt;) за пътя на този култов за поколенията преди мен писател, си дадох сметка за каква литературна фигура иде реч и естествено изпитах естествен страх за това как ще се справя.&lt;/p&gt;

&lt;p&gt;==&lt;/p&gt;

&lt;p&gt;Симеон Янев пише за това как появата на Николов през 60-те и неговите “изненадващи и нестандартни” разкази са го поставили незабавно отделно от господстващия по онова време радичковски маниер на писане. Тази “сянка от Хемингуей или от Селинджър”, която според Янев пробягва през първите истории на Николов, усетих много ясно и аз десетилетия по-късно - в последната му книга, и вероятно неговата лебедова песен, &lt;strong&gt;“Котаракът на Рей Бредбъри”&lt;/strong&gt; (Жанет 45, 2021).&lt;/p&gt;

&lt;p&gt;==&lt;/p&gt;

&lt;p&gt;Заради типичните зевзеклъци, “кодоши” и пародиране, заради наивитета и подигравателността, с която подхожда към сериозни теми, и освободения и свеж език, прозата, която писатели като Николов и други през 60-те и 70-те пишат, получава названието “инфантилна”, а той става баща на това позабравено вече литературно течение. За значението на Кольо Николов сред онези поколения ще си позволя да цитирам думите на Нери Терзиева, която е “виновникът” тази книга да се появи на бял свят:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Бях гимназистка в Асеновград, когато Кольо Николов публикува “Слънчеви квадрати по зимния плаж”. Купих си книгата по труден начин от Пловдив, изгълтах я бързо, на другия ден я поеха съучениците ми и след 30 дни всички ние бяхме запалени кольониколовисти. Страстта ни към разказите на българския Хемингуей продължи и в университета. Светът на Кольо Николов изкова характерите ни, научи ни на морал, а когато един ден видяхме младия писател отдалеч - говореше със забранения Радой Ралин пред кино “Изток” - Кольо се превърна и в наша религия.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Днес книгите на Кольо Николов - като “Облаци от бяла светлина”, “Влог в швейцарската банка” или “Слънчеви квадрати по зимния плаж”, издадени докато е още в България, или “американските” му “Вън от Бродуей”, “Хотел “Паръдайс”, “Кейбъл рум” или “Кой какъв е в Ню Йорк”, могат - и си струва - да се намерят само антикварно. “Котаракът на Рей Бредбъри” идва късно, но Слава Богу навреме, и е чудесен начин онези по-млади читатели сред нас да се докоснат до специфичния разказвачески глас на автора, който написа тази книга от Лос Анджелис, където и до днес живее след двете си емиграции - едната още по времето на соца, а другата - след политическите промени през 1989 г.&lt;/p&gt;

&lt;p&gt;==&lt;/p&gt;

&lt;p&gt;Още повече, че - въпреки донякъде заблуждаващото, “пътеписно” заглавие - тази книга е силно автобиографична и болезнено лична и стои най-близо до центъра на кольониколовската вселена. Тя проследява перипетиите на семейството му след преместването им в Лос Анджелис, преживяванията и срещите на писателя с куп незабравими и живописни герои по време на няколкото работи, които сменя, - нископлатени и на смени, типично за един емигрант, чието богатство и опит са единствено спомените и един малък език, - трудните дни на боледуването и смъртта на съпругата му, актрисата Виолета Павлова, както и срещите му с легендата Рей Бредбъри, с когото живеят наблизо и на когото Кольо Николов често гостува. Спомените в този своеобразен роман в разкази обаче не са само от американските преживелици на писателя - неизбежно, те се връщат и в оставената назад България, към родния дом на село, към бита от онези години, към близките, които вече ги няма, към стара София и нейните интелектуални и писателски среди.&lt;/p&gt;

&lt;p&gt;==&lt;/p&gt;

&lt;p&gt;И болезнена, и предизвикваща смях на глас е тази книга, която ни превежда през всички възможни емоции. Но ако трябва да избера едно единствено качество, което описва духа й, то това ще е нейната човечност. Изумително е човеколюбието и емпатията на писателя към неговите герои - много от тях забравените деца на града, приютил Булеварда на залеза и всички неосъществими, бляскави мечти за слава, богатство и безсмъртие под буквите “Холивуд”. Сред тях са имигранти, безработни, несретници, бездомници, изпаднали, луди, бедняци, бивши затворници, таксиметрови шофьори - все безподобни образи, които Николов описва живо, с изключителен хумор, но и милостиво, с огромна обич и разбиране. С тях той дели принудата да е нещо различно от своето призвание, докато работи като касиер в дрогерии или бензиностанции, като пощальон и т.н.&lt;/p&gt;

&lt;p&gt;==&lt;/p&gt;

&lt;p&gt;Едно от най-ценните неща в “Котаракът на Рей Бредбъри” са спомените на Кольо Николов за споменатите интелектуални и литературни среди в България от 60-те, 70-те и 80-те години и неговия интимен разказ за личности, които тук той дава само с техните прякори или лични имена. Сред тях ще разпознаете, с помощта понякога и на Гугъл, хора като Цветан Пешев, Радой Ралин, Генко Генков и много други. Когато обаче му предложих да изпишем целите им имена, за да няма съмнение кои са, той отказа и впоследствие го разбрах - желаеше да запази непосредствеността и близостта, с която ги е познавал и са се обръщали един към друг, без да натрапва познанството си с тях.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/kolyoiray.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;През 1978 г. пък Кольо Николов изпраща дълго сърдечно писмо до някои американски писатели, в което им разкрива амбициите си да достигне до американските издателства, като прилага и свои разкази за оценка. Писмата на отговорилите от неговите идоли Ърскин Колдуел,  Дж. Д. Селинджър, Рей Бредбъри, Джон Чийвър, Кърт Вонегът, Уилям Сароян и Тенеси Уилямс, са поместени едно към едно в книгата, разкривайки част от личността на всеки автор. Най-близък Николов обаче става с Бредбъри и съпругата му, за чиито дом и отношения и за разговорите си с когото разказва чак до смъртта на писателя.&lt;/p&gt;

&lt;p&gt;==&lt;/p&gt;

&lt;p&gt;Ерудиция, чувствителност и едно всеопрощаващо чувство към живота ви чакат от страниците на “Котаракът на Рей Бредбъри”. За мен се оказа огромна чест да имам скромно участие в създаването на тази от една страна автобиография, от друга - портрет на цял един вечен град с неговите ангели. Пригответе се за незабравими диалози и много смях през сълзи, за носталгични описания на родината и за поглед към забравени вече територии. Разказани на един незабравен, стар и добър български език.&lt;/p&gt;

&lt;p&gt;==&lt;/p&gt;

&lt;p&gt;Когато за последно говорих по скайп с Кольо Николов, той беше страшно развълнуван от възможността да види отново своя книга на български след толкова много години. И макар вече възрастен, слаб, онзи дух, интелигентността на погледа, нравствената елегантност в присъствието му бяха непогрешими. Споделете пътя на тази негова изповед!&lt;/p&gt;
</description>
        <pubDate>Mon, 22 Mar 2021 00:00:00 +0000</pubDate>
        <link>/bookreviews/2021/03/22/11-22-%D0%BA%D0%BE%D0%BB%D1%8C%D0%BE-%D0%BD%D0%B8%D0%BA%D0%BE%D0%BB%D0%BE%D0%B2-%D0%B8-%D0%B2%D1%81%D0%B5%D0%BE%D0%BF%D1%80%D0%BE%D1%89%D0%B0%D0%B2%D0%B0%D1%89%D0%BE%D1%82%D0%BE-%D1%87%D1%83%D0%B2%D1%81%D1%82%D0%B2%D0%BE-%D0%BA%D1%8A%D0%BC-%D0%B6%D0%B8%D0%B2%D0%BE%D1%82%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BC%D1%83-%D0%BA%D0%BD%D0%B8%D0%B3%D0%B0.html</link>
        <guid isPermaLink="true">/bookreviews/2021/03/22/11-22-%D0%BA%D0%BE%D0%BB%D1%8C%D0%BE-%D0%BD%D0%B8%D0%BA%D0%BE%D0%BB%D0%BE%D0%B2-%D0%B8-%D0%B2%D1%81%D0%B5%D0%BE%D0%BF%D1%80%D0%BE%D1%89%D0%B0%D0%B2%D0%B0%D1%89%D0%BE%D1%82%D0%BE-%D1%87%D1%83%D0%B2%D1%81%D1%82%D0%B2%D0%BE-%D0%BA%D1%8A%D0%BC-%D0%B6%D0%B8%D0%B2%D0%BE%D1%82%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BC%D1%83-%D0%BA%D0%BD%D0%B8%D0%B3%D0%B0.html</guid>
        
        <category>Кольо Николов</category>
        
        <category>Котаракът на Рей Бредбъри</category>
        
        <category>Лос Анджелис</category>
        
        <category>Жанет 45</category>
        
        
        <category>bookreviews</category>
        
      </item>
    
      <item>
        <title>Колонката на Георги Цанков: Рушди, Ишигуро, Олби, Прешерн и още</title>
        <description>&lt;p&gt;Признайте – и вие, макар да ме поощрявате благородно, си мислите, че нещо не ми е наред. Защо не мигвам до 3-4 часа, за да прочета набелязаните за поредния четвъртък книги? Какво и на кого доказвам? Напоследък си мисля дали пък това не е някаква надпревара с Онази с косата – ще успея ли преди да ме прибере да открия Книгата, за която говори Стефан Маларме?&lt;/p&gt;

&lt;p&gt;==&lt;/p&gt;

&lt;p&gt;Вече съм споменавал, че абсолютно вярвам в мистичната теза на Борхес, че книгите ни преследват и ни намират. Те са моето мислене в образи, чрез тях аз се опитвам да си представям сложните и драматични проблеми в живота; ще ми се да изричам моите истини не директно, а посредством внушенията на български и чужди автори, които успяват да събудят някакви възхити, възмущения или съмнения в душата ми. Никога и по никакъв начин не деля прочетеното на „елитно“ и „простонародно“. Отлично съзнавам, че особено примамливо ме привикват трудните за разгадаване четива, но не отхвърлям и „жанровите“ творби, бестселърите, от които човек може да научи много за предпочитанията на масовия читател и за наболелите обществени и лични проблеми.&lt;/p&gt;

&lt;p&gt;==&lt;/p&gt;

&lt;p&gt;Вечерта в четвъртък, след като съм разпратил текстовете си, усещам главата ми напълно изпразнена, а петъците са блажените дни за възстановяването ми. Обикалям борсите всеки вторник, въпреки пандемията, с поредната маска на носа. Когато тръгвам, съм като възбуден ловец, за опасността се сещам, чак след като се върна в къщи и съпругата ми със сълзи на очи види поредните пълни торби. Разпределянето също не лесно, тъй като човек трябва да се съобразява с приоритетите, а и с физическите си възможности. Не винаги успявам да осъществя плановете – ето, миналата седмица обещах да поговорим за първата огромна биография на комитата Тодор Александров, но увлекателната монография, написана от съвсем младия вундеркинд Калоян Васев, се оказа костелив орех – трябва ми още време, за да се ориентирам сред морето от открития в архивите.&lt;/p&gt;

&lt;p&gt;==&lt;/p&gt;

&lt;p&gt;Ще споделя и още нещо, което няма как да премълча. Изразявам огромната си благодарност на всички представяни от мен издателства за безрезервната подкрепа – те ми предоставят книгите си безвъзмездно, както впрочем е навсякъде по света, където представянето на книжните новости се възприема като много важно, а заелите се с тази трудна задача критици успяват да си създават вярна публика, с която понякога спорят, но никога не влизат в заядливи пререкания. У нас нещата не винаги изглеждат розови – ужасно унизително е да се чувстваш като просяк пред мастит издател, който се възприема като страхотен благодетел, ако ти е подхвърлил някоя от книгите си с изричното настояване непременно да я похвалиш.&lt;/p&gt;

&lt;p&gt;==&lt;/p&gt;

&lt;p&gt;Особено ми е тежко на сърцето за новото лице на един издател, за когото преведох куп книги. Повече от петнайсет години съм му помагал, давал съм му идеи, възхищавал съм му се. Той реши, че трябва да си купувам неговите издания. Така изчезна от тези страници. Болно ми е, не разбирам подобно поведение. Но аз категорично не сключвам сделки с никого, не взимам и нито стотинка за труда си. Бих се ужасил, ако някой възприеме текстовете ми като реклама. Пиша онова, което вярвам в момента. Напълно е възможно да сбъркам, да се увлека, затова винаги се радвам на ползотворните разговори. Трябваше да изрека всичко това, за да ми поолекне. Не се учудвайте, ако по някое време реша да си взема почивка – седемдесетгодишният мозък не е като двайсетгодишния: по-аналитично обработва информацията, но и по-трудно я поглъща.&lt;/p&gt;

&lt;p&gt;==&lt;/p&gt;

&lt;p&gt;И така, „Тодор Александров. Легендарният комита“ остава за близките седмици. Натрупали са се и много други ценни книги, но талантливите автори ще трябва да бъдат търпеливи. Моето голямо събитие през тази седмица е издание на „Анико“ в поредицата „Сите българи заедно“. Наскоро прочетох някъде, че това била шовинистична библиотека. Чувствам се лично наранен, когато самозабравили се глобалисти се гаврят с българската история. Само като си помисля какви фигури сме имали през Възраждането и по време на въздигането на Третото българско царство, търся за себе си отговор защо трябва да си мълчим за тях. Сигурен съм, че позата на презрение към националното е комплекс за малоценност на слабия.&lt;/p&gt;

&lt;p&gt;==&lt;/p&gt;

&lt;p&gt;Нямаше да знаем почти нищо за Раковски, ако сред народа не битуваше легендата за лъвския скок на Апостола на Свободата в неговата белградска легия. Няма никога да забравя очарователния му образ, който проникна дълбоко в юношеската ми душа с незаслужено пренебрегвания епичен роман „За свободата“ от Стефан Дичев. Белетристът си беше позволил в най-догматичните години да представи не само революционера, а и умелия дипломат, очаровал немалко царски особи, родения аристократ и умелия любовник, когото хората с нежност са наричали „българския Гарибалди“.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/rakovsky.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Неговото „страшно прегрешение“ е брошурата „Преселение в Русия, или Руската убийствена политика за Българите“, включена изцяло в новия том. Издадените преди повече от половин век четири тома на Раковски са неоткриваеми, в „Книжен пазар“ доскоро имаше един екземпляр от тях на астрономична цена. Отговорите на въпросите за премълчаването на бунтовника и на дипломата ще намерим в изданието от над 550 страници, голям формат – &lt;strong&gt;Георги С. Раковски „Биографии“&lt;/strong&gt;, подготвено от неуморимия професор Цочо Билярски.&lt;/p&gt;

&lt;p&gt;==&lt;/p&gt;

&lt;p&gt;„Чърти из живота на Савва С. Раковски“ е първата сериозна биография на големия българин. Тя се печата по второто й издание от 1893 г., появило се в Русе. Авторът твърди, че е „наредил“ текста, „като съм се ползувал от съчиненията на самия незабравим мъж С. С. Раковски, от съчиненията на Г. Г. Барака, Г. Котева и др., и от разказите на г. Йосифа Г. Дайнелов, който още благоволи, та ми даде 40 писма, писвани от самия Раковски до него в Цариград, когато той е бил дописник и настоятел надзорник на „Дунавский лебед“.“&lt;/p&gt;

&lt;p&gt;==&lt;/p&gt;

&lt;p&gt;Книгата е била завършена на Димитровден 1990 г. Тя е безценна, тъй като съдържа запазените автентични свидетелства от съвременниците на Раковски. На 21 май 1861 г. от Белград Раковски пише:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Ах! Де ся сега родолюбиви българи да ся решат да мрат и да освободят беднаго си народа от монголскаго тиранство! Едно юначко в Стара Планина движение сичко можи да уничтожи. Там, там! Наша свобода ще се основе! Може ли да бъде по-горко и по-жалостно положение, от нашего днес? Священи ни въпрос потъпкан, народна ни чърква затворена, учители от Македония ся гонят и в тъмници затварят, народ ни ся насилва приселва в пуста Руссия, що остава веки за нам бедни българи?”&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В тези няколко изречения е обобщена цялата жестока историческа истина, която и до днес остава непризната. Много важна е и „Биография на Георги Стойков Раковски“, издадена от д-р Боби Петров през 1910 г. в София, печатница „П. Глушков“. Бележките на автора са 593 – почти непостижима за онова време научна добросъвестност.&lt;/p&gt;

&lt;p&gt;==&lt;/p&gt;

&lt;p&gt;Предполагам си спомняте за знаменития автор на десетки приключенски романи Петър Бобев. Боби Петров е негов баща. Роден е през 1877 г. През 1902 г. защитава дисертация за политиката на Фридрих Август II, написана на немски – с нея получава титлата доктор по история. В периода 1908 – 1910 г. разполага с архива на Раковски, съхраняван в Разград от племенника на революционера Киро Стоянов, преди да бъде предаден в Етнографския музей в София. Автор е и на книгите „Политическа история на 19 век“ и „Христо Ботев“. В периода 1903-1904 г. е бил учител в Първа софийска държавна мъжка гимназия, а през 1910-1911 г. във Великотърновската държавна мъжка гимназия „Свети Кирил“. През 1911 г. е предложен в Софийския университет като извънреден професор, но оценките за трудовете му от професор Васил Златарски и от професор Димитър Агура са отрицателни. Умира през 1926 г., докато е на лечение в Будапеща.&lt;/p&gt;

&lt;p&gt;==&lt;/p&gt;

&lt;p&gt;Разбираме, че още по онова време истината за Раковски е доста неудобна. „Препъникамъкът“ е петнайсетата глава от монографията на д-р Боби Петров, в която става дума за установеното от Раковски изселване на българи от Видинска област и заселването по нашите земи на кримски татари. За да попречи на това престъпление, самият Раковски на 1 юни 1861 г. заминава за Русия. Никола Палаузов обаче, тъй като мразел бунтовника, яко го наклепал пред руските власти, заявил, че е пристигнал в Одеса, за да настройва българите срещу русите. Така че битката между русофили и русофоби е още от онези години, оттогава са и руските опити да решат насилствено проблема с Крим.&lt;/p&gt;

&lt;p&gt;==&lt;/p&gt;

&lt;p&gt;Извънредно важни данни за живота и делото на Раковски се съдържат и в студиите на Симеон Радев, най-важната от които е „Раковски и Македония“. Гласът на големия политик оказал огромна роля за пробуждането и подема на българщината в страдалната земя. Миладинов му пише: „Сите македончина на име ви се кланят и Ве благодарят в любовта ви и попечението, което имате за них.“&lt;/p&gt;

&lt;p&gt;==&lt;/p&gt;

&lt;p&gt;Още много са безценните материали, които ще прочетем в тома, а той несъмнено много бързо ще се превърне в поредната антикварна рядкост. Ще припомня накрая само две изречения от писмо на Раковски до Руския канцлер княз Александър Горчаков, писано на 2 януари 1862 г. То отново се отнася до преселението на татарите в нашите земи:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Сичките благоразумни и родолюбиви българи видяха в това приселение, с най-голяма си жалост и скръб, не само своя пропаст и разорение, но и конечное уничтожение рускаго влияния между вси православни на Въсток християни. Общо роптание ся появи между сички благоразумни и най-големи от прежде привърженици Русии българи, както и между другите славяни и гърци против тая постъпка.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Коментарите са излишни, когато разполагаме с факти и с документи няма как да месим историята като баница и да се опитваме да прикриваме очевадни истини. Тъй като у нас подмятането на историята за политически цели продължава с пълна сила, ще продължа размишленията си с още две много важни за осмисляне на истината книги, вече свързани с най-новата история , която се пише пред очите ни.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/1d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Първата от тях е издание на „Слънце“ – &lt;strong&gt;„Светът на парите“ с подзаглавие „Защо крадци и мошеници управляват света и как да си го върнем обратно“&lt;/strong&gt;. Авторът е английският разследващ журналист &lt;strong&gt;Оливър Бълоу&lt;/strong&gt;, завършил история в Оксфорд, работил като кореспондент на агенция „Ройтерс“ в Русия и във вестник „Гардиън“. Носител е на високи журналистически награди за дръзките си изследвания. С него първо ще влезем в чертозите на бившия президент на Украйна Виктор Янукович, за да разгледаме принадлежащия му природен резерват от 76 хиляди акра и двореца му на горист хълм, чийто склон се спуска до река Днепър. Изложението е страхотно актуално заради показаното във филма на Навални имение на Путин.&lt;/p&gt;

&lt;p&gt;==&lt;/p&gt;

&lt;p&gt;Новите властелини на света често пъти се оказват ужасни еснафи, които се възбуждат от имитации на чудесата във Версай и си мечтаят за „сараите“ на Краля Слънце. Но имането на Янукович ни отвежда много по-далече: рекет с лекарства, ръководен от Кипър; незаконна търговия с оръжие, която ни отвежда в Шотландия; огромен пазар за имитация на маркови стоки, юридически притежаван от Сейшелските острови… След това поемаме по следите на „офшорните бандити“. И стигаме до тъжния извод:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Светът на парите не е лесно място, срещу което да се обявиш. Не можеш да изпратиш армия срещу него, защото го няма на никоя карта. Нито пък да му наложиш санкции или да изпратиш дипломати да разговарят с него. За разлика от конвенционалните страни той няма граничари, които да ти подпечатат паспорта, няма знаме, което да поздравиш, нито външен министър, с когото да поговориш по телефона. Той няма армия, която да го защитава, защото не му е нужна.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Пътуването в света на парите е повече от отрезвително. То ни посочва механизмите, по които се управляват масите. Дайте им измислени проблеми, насъскайте ги едни срещу други с междунационални конфликти, с расови междуособици, с гениално предначертани спорове за полов идентитет. Така хората ще забравят за истинските цели на властващите и дори ще си помислят, че някакви „честни“ младежи или партии могат да спечелят избори. Но светът на парите е предначертал всичко – резултатите от изборите, лицата в политиката, дори навярно и разпространението на пандемиите. Трагично прав е Бълоу, че „некомпетентността и корупцията взаимно се допълват – те са така здраво преплетени, че вече не е възможно да бъдат разглеждани като отделни явления“. Няма съмнение, че Третата световна война бушува в „света на парите“. Тя е обяснението за почти всички политически катаклизми, които се случват и по света, и у нас.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/2d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Продължавам със свръхважната тема за фалшифицирането на историята и на идеологическите послания. Изразявам специална благодарност на издателството за пътешествия и приключения „Вакон“, че ми осигури новата си книга дни, преди тя да се появи на пазара. Става дума за &lt;strong&gt;„Усмивката на ягуара“ от Салман Рушди&lt;/strong&gt; – размисли за негово пътуване из Никарагуа, предприето веднага след като завършва „Сатанински строфи“ и малко преди да бъде обявен за смъртник, а религиозните фанатици да започнат да го преследват, за да изпълнят присъдата. Мотото към тази по-скоро политическа, отколкото пътеписна история е незабравимо. То е куплет от песничка, приписвана на анонимен автор:&lt;/p&gt;

&lt;p&gt;==&lt;/p&gt;

&lt;p&gt;Имаше едно момиче в Ник`рагуа,&lt;/p&gt;

&lt;p&gt;==&lt;/p&gt;

&lt;p&gt;което усмихнато ягуар яздеше.&lt;/p&gt;

&lt;p&gt;==&lt;/p&gt;

&lt;p&gt;От разходка се върнаха късно&lt;/p&gt;

&lt;p&gt;==&lt;/p&gt;

&lt;p&gt;с момичето в търбуха на звяра&lt;/p&gt;

&lt;p&gt;==&lt;/p&gt;

&lt;p&gt;и усмивка по лицето на ягуара.&lt;/p&gt;

&lt;p&gt;==&lt;/p&gt;

&lt;p&gt;Влезе ми в главата тази песничка и непрекъснато си я повтарям. Мисля си колко рядко са хора като Рушди, готови да подложат на огромна опасност живота си, но да изразят на висок глас онова, което възприемат като своя истина. В предговора, писан десет години след първото издание на книгата, белетристът разказва каква политическа буря е предизвикала тя. Добре, че Великите сили не са толкова ретроградни, колкото аятоласите, и на свой ред не са го осъдили на смърт. Но не са се поколебали да го характеризират като „поддръжник на комунистите“, макар той съвсем открито да не симпатизира на сандинистите, да посочва, че са действали като цензори на свободното слово, че преди да паднат са си показали рогата и са се постарали да се превърнат в поредните латиноамерикански олигарси.&lt;/p&gt;

&lt;p&gt;==&lt;/p&gt;

&lt;p&gt;Но Салман Рушди си позволява да каже истината за тяхното идване на власт, а именно че през 1986 г. Никарагуа, която обича североамериканската музика, поезия и бейзбол, е мачкана жестоко от „могъщия си, безгрижен любим“. Той е близък приятел с десния перуански писател и политик Марио Варгас Льоса, един от най-доблестните му защитници, който не одобрява действията на сандинистите, но се отнася с отвращение и към „контрите“, мечтаещи да се върне кървавата диктатура на Сомоса.&lt;/p&gt;

&lt;p&gt;==&lt;/p&gt;

&lt;p&gt;Дори не сме се замисляли върху обстоятелството защо на 27 юни 1986 г. Международният наказателен съд в Хага отсъжда, че американската военна помощ за контрареволюционната армия, замислена, сформирана и въоръжена от ЦРУ, е в нарушение на международните закони. Няма съмнение, че СССР и САЩ взаимно си правят реверанси: затова се провалиха спонтанните народни въстания в Унгария през 1956 г., в Чехословакия през 1968 г., затова бяха анемични реакциите срещу военния режим в Полша. Явно имаше тайни споразумения: вие ни оставете да се вихрим еди-къде си, а ние ще си затворим очите за вашите зверства срещу свободолюбиви народи.&lt;/p&gt;

&lt;p&gt;==&lt;/p&gt;

&lt;p&gt;Рушди ни прави свидетели точно на този феномен. „Ню Йорк Таймс“ нарича сандинистите „сталинисти“, а в същото време контрите взривяват в северната провинция на Никарагуа Хинотега автобус, при което загиват трийсет и двама цивилни, включително няколко деца. Писатели и хуманисти като Салман Рушди са рядкост: те отказват да представят света в бяло и в черно, а търсят драматичните истини. Напомнят ми на героите на Достоевски, всеки от които „гърми“ със своята правда. Доказателства за подобни едностранни тълкувания на нещата и у нас, колкото щете!&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/3d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Но ние да продължим със &lt;strong&gt;Салман Рушди&lt;/strong&gt;, който в наши дни отново смая света и за пореден път доказа силата си на художник и на мислител с романа &lt;strong&gt;„Кишот“&lt;/strong&gt;, представен от „Колибри“ в чудесния превод на Надежда Розова. Толкова богат на внушения, толкова сложен и интересен е този роман, че по никакъв начин не се наемам да обобщя вложените в него идеи. Подобно на гениалния Сервантес, съвременният му наследник повежда тримата си основни герои срещу призраците на масовата култура, но най-вече срещу чудовищата на политическите метаморфози.&lt;/p&gt;

&lt;p&gt;==&lt;/p&gt;

&lt;p&gt;Срещаме се с остарял търговски пътник, подобен на онзи от пиесата на Артър Милър, но индиец по етнически произход, който гледа телевизия до самозабрава, превръща света в „голямото село“ на философа Маршъл Маклун, влюбва се „политкоректно“ в черната госпожица Салма Р., незабравим телевизионен персонаж, а на предната седалка до него в колата му се настанява неговия въображаем син Санчо, с когото трябва да прекосят на длъж и на шир Америка.&lt;/p&gt;

&lt;p&gt;==&lt;/p&gt;

&lt;p&gt;Само че всичките те са изникнали изпод перото на нюйоркския писател от индийски произход Сам Дюшан, който си представя самотника, търсещ любов, загубеняка, неспособен да спечели сърцето на една телевизионна кралица. До този момент Дюшан е писал евтини шпионски романи под псевдоним – той е създал поредица за групата „Пет очи“ – съюз между разузнавателните служби на Австралия, Нова Зеландия, Обединеното кралство, Канада и Съединените щати. Разногласията между тях и мрежата от враждебности го отвеждат до неудобни истини за съвременния свят и той решава да избяга от грозящите го опасности, като създаде образа на Кишот – „рицар, който с ход на коня се измъква от своята неизгодна позиция на шахматната дъска“.&lt;/p&gt;

&lt;p&gt;==&lt;/p&gt;

&lt;p&gt;Оттук нататък всичко се обърква – оказва се, че измисленият герой не може да остане чужд за реалността, а любимата му телевизионна „Дулцинея“ бива забъркана в шпионския водевил. Хем се смеем неистово с приключенията на измислените и уж реалните герои, хем ни става тъжно за толкова шашавия модерен свят. Следим увлекателния сюжет, бъкан от реалии от политиката, от културата, от перверзиите на обществения и на политическия живот и постепенно се убеждаваме: „хората толкова са свикнали да носят маски, че са ослепели за онова, което се крие под тях“.&lt;/p&gt;

&lt;p&gt;==&lt;/p&gt;

&lt;p&gt;Несъмнено Рушди е и пророк, тъй като още докато пише романа през 2018 г. вижда ясно бъдещето: „Морът има загадъчен произход, покосява жертвите си на случаен принцип и е неконтролируем. Предизвиква паника по улиците и нерядко изисква копането на масови гробове в големите градове.“ Заболяването е представено като „влошено състояние на макулата, централната част на ретината“ – веднага се сещаме за друг велик пророчески роман: „Слепота“ от португалеца нобелист Жузе Сарамагу. В крайна сметка един от героите на „Кишот“ обобщава ситуацията, в която се намираме:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„В момента деветдесет и девет процента от хората с огромно удоволствие са си устроили пикник на железопътните релси. Което не означава, че няма да връхлети влак, при това с огромна скорост. Не е нужно хората да вярват, че пристига, за да пристигне.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Много голям е Салман Рушди в поредното си откровение „Кишот“ – той предупреждава, че въображаемият младеж Санчо лесно би могъл да попадне в призрачен свят, от който няма да може да го върнем. Мозъците на милиони стари и млади са тежко замъглени. Работата на писателя е да бие тревогата, а пътищата за спасение са наша грижа. Какво да сторим?&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/4d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Скриването във вселената на духовността няма да ни помогне, но няма и да ни навреди. Затова да се радваме на големите художествени открития и да дирим в тях надежда. Разгръщам с огромно вълнение обемния том &lt;strong&gt;„Поезия“ от Франце Прешерн&lt;/strong&gt;, поредното велико издание на „Колибри“. Подготвено с любезното съдействие на Словенската обществена агенция за книгата, то се посвещава на 220-ата годишнина от рождението на словенския исполин на стиха. След подвига с драматургията и театралната естетика на Пушкин, с „Еротика“ на Иван Цанкар, съставителят на словенската двутомна „Антология на българската литература“ професор Людмил Димитров, който през миналата година получи Голямата награда за цялостна дейност на Съюза на преводачите в България, ни поднася елегантния том от над 250 страници „Поезия“ от Франце Прешерн.&lt;/p&gt;

&lt;p&gt;==&lt;/p&gt;

&lt;p&gt;В предговора „Геният на Словения“ професор Димитров пише: „Появата на самостоятелен том с поезията на Франце Прешерн на български език е жест, който дължим на словенците ако не от един век, то поне от над четири десетилетия.“ Прешерн е роден на 3 декември 1800 г. в село Върба, областта Горенска, близо до австрийската граница – тя остава на север. На 21 години започва да учи във виенския университет. Решава да стане юрист, през 1828 г. завършва с докторска степен и се връща в Любляна. През 1833 г. на 6 април (Велика събота) вижда в църквата Юлия Примиц, богата омъжена жена от знатен род, и безпаметно се влюбва в нея – тя става неговата Муза, посвещава й знаменития си „Сонетен венец“.&lt;/p&gt;

&lt;p&gt;==&lt;/p&gt;

&lt;p&gt;Тази му любов остава платонична, но през 1837 г. започва връзка с малолетната Ана Йелоушек. Раждат им се три деца, две от които умират съвсем малки, а Ернестина доживява до 75 години. Смъртта отнема на Прешерн близки приятели, той се пропива и губи интерес към всичко, но през 1836 г. талантът му се пробужда и издава най-обемната си поема „Кръщение при Савица“. По-късно заболява тежко и умира на 8 февруари 1849 г.&lt;/p&gt;

&lt;p&gt;==&lt;/p&gt;

&lt;p&gt;Дължа всички тези данни на чудесния предговор на професор Димитров, който с анализа на творчеството на Прешерн, но най-вече с конгениалните си преводи успя да ме убеди, че съм се докоснал до творец от световна величина, довел до европеизирането на словенската поезия – представено е почти цялото му творчество, с изключение на някои неразбираеми за съвременния български читател епиграми, а върховни постижения на преводача са „Сонетен венец“ и поемата „Кръщение при Савица“. За съжаление на нашия Ботев никак не му върви с преводите на чужди езици, но ето че на словенския гений му се е паднал прекрасен интерпретатор.&lt;/p&gt;

&lt;p&gt;От&lt;/p&gt;

&lt;p&gt;Ала смъртта когато приюти ме&lt;/p&gt;

&lt;p&gt;и неизбежно стана пръст, от нея&lt;/p&gt;

&lt;p&gt;ще се разлисти лавър с твойто име.&lt;/p&gt;

&lt;p&gt;до&lt;/p&gt;

&lt;p&gt;Народи, вечна слава&lt;/p&gt;

&lt;p&gt;на вас, жадуващи деня,&lt;/p&gt;

&lt;p&gt;във който не познава&lt;/p&gt;

&lt;p&gt;човек омраза и злина,&lt;/p&gt;

&lt;p&gt;и в този свят&lt;/p&gt;

&lt;p&gt;ни е брат –&lt;/p&gt;

&lt;p&gt;- не враг – съседът непознат.&lt;/p&gt;

&lt;p&gt;==&lt;/p&gt;

&lt;p&gt;Словото на Франце Прешерн вече е неотменима част и от българската култура. Затова си струва да благодарим на целия екип, подготвил този толкова важен за културния обмен том: отговорната редакторка Силвия Вагенщайн и художника, подготвил не само стилната корица, но и елегантния шрифт Кирил Златков, а също и коректорката Здравка Букова (напоследък и работата на коректорите става все по-важна, тъй като те предпазват от жестоко окепазяване важни произведения). Не са малко и обратните случаи, но за тях – друг път.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/5d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Следващият преход е стремителен, по-скоро се връщаме към темата от срещите с Рушди. Издателство „Лист“ отново изважда на дневен ред една от най-важните пиеси, създавани през 20 век: &lt;strong&gt;„Кой се страхува от Вирджиния Улф“ от Едуард Олби&lt;/strong&gt;. Първото издание предизвика истински фурор през далечната 1972 г., когато творбата беше включена в паметната поредица на издателство „Народна култура“ „Театър“ под № 26. Тук е моментът да припомня едно важно есе на Георги Марков, посветено на Едуард Олби и прочетено през 70-те години по „Дойче Веле“:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Не беше много отдавна. Сигурно мнозина софийски любители на театъра си спомнят огромните усилия, които трябваше да положат, за да намерят билет за югославския театър, който представяше в София една странна пиеса – „Кой се страхува от Вирджиния Улф“, от един странен, млад автор – Едуард Олби. Представлението имаше удивителен ефект, като че в един полузаспал свят от кукли и манекени се бе появила движеща се човешка плът. Но може би тъкмо на югославските артисти ние дължим инициативата, която по-късно бе проявена от артистката Иванка Димитрова, за да прокара и да наложи през задните врата пиесата на Олби, която бе поставена върху сцената на мъничкия „Театър 199“ на улица „Раковски“.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Ето и точното представяне на проблемите в пиесата от нашия трагичен политически емигрант:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Банални семейни сблъсквания между неуспелия в кариерата си учен Джордж и амбициозната му жена Марта, плюс присъствието на една млада двойка, която те забавляват. Но зад всичко това върви като могъщо подземно течение темата за жестоката усамотеност, която съпровожда всяка човешко същество, за невъзможността да получиш реална общност, да се слееш или идентифицираш с другиго. Усамотеност, която никой от нас не иска да признае и срещу която се борим докрай. И за да преодолеят бездната помежду си, Джордж и Марта измислят един син. Син, който трябва да ги свързва, да намалява разстоянията между тях… Докато след една страшна нощ, в тръпнещия хлад на утрото те решават да унищожат плода на своята фантазия. Така бариерата към онова, от което те се страхуват, пада. Пазителят от страха, синът, изчезва, за да остане чувството за зъзнеща голота.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;През 1966 г. режисьорът Майк Никълс поставя едноименния филм с участието на Елизабет Тейлър и на Ричард Бъртън. Филмът е номиниран в 13 категории при раздаването на „Оскар“-ите, печели пет статуетки, а прожекциите му в България са незабравимо събитие. На 21 октомври 2020 г. пиесата отново е поставена в България от Стоян Радев, а в главните роли са Ирини Жамбонас и Малин Кръстев. Преди това, през 2005 г. Явор Гърдев постави „Пиесата за бебето“, а през 2009 г. в Народния театър се игра „Козата, или коя е Силва?“, като за премиерата самият Олби пристигна в България.&lt;/p&gt;

&lt;p&gt;==&lt;/p&gt;

&lt;p&gt;Към красивото издание на „Лист“ (корицата е на художничката Капка Кънева) послеслов е написал Явор Гърдев. Той започва изложението си с хомосексуалността на Олби и напомня, че още през 1962 г. някои критици открили в творбата му „криптирано изследване на динамиката във взаимоотношенията на две хомосексуални двойки“. Това жестоко раздразнило автора, но в края на 60-те години се появил замисъл за постановка от трупа, съставена изцяло от мъже. Дори разпределили ролите: Марта – Ричард Бъртън, Джордж – Хенри Фонда, младата Хъни – Джон Войт, а съпруга й Ник - Уорън Бити. Олби отказал на екипа да предостави правата за пиесата.&lt;/p&gt;

&lt;p&gt;==&lt;/p&gt;

&lt;p&gt;Гърдев припомня, че в реч през 2011 г. Олби заявил, че не е гей писател, както са го определили, а е писател, който се е случило да бъде гей. След тези остри думи, политически правилно говорещите направо го зачеркват. Но Едуард Олби упорства: „Писателят, който се е случило да е гей или лесбийка, трябва да умее да отива отвъд себе си.“ Добре е да запомним и да осмислим пълноценно заключителните думи на Гърдев:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Цялостните хора са рядкост, защото излъчват стоическо спокойствие пред преходността на живота. Страховете и вътрешните им демони никога не успяват да изкривят лицата им в истерична гримаса, не успяват да ги извадят от релси. Цялостните хора имат вътрешната сила да отстояват решенията си и да се борят за това, което смятат за истинно, без особено да се боят за репутацията си… Цялостните хора са онези служители на вечността, назначени от нея да показват на часовниците колко е часът.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Мисля си, че именно заради тези му виждания за живота и за изкуството, режисьорът Явор Гърдев е онова, което е – той създаде грандиозен „Хамлет“, който никога няма да забравя. А хомосексуалистите и лесбийките, които винаги са били мои приятели от моето поколение, никога не са си пробивали път в изкуството с половата си ориентация и не са спекулирали с нея. Прекалено много станаха в наши дни онези, чиито вътрешни демони зловещо изкривяват лицата им в „истерични гримаси“.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/6d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Нещо подобно ни внушава с новия си роман &lt;strong&gt;„Клара и слънцето“&lt;/strong&gt; нобелиста за 2017 г. &lt;strong&gt;Казуо Ишигуро&lt;/strong&gt;, английски белетрист от японски произход. Много пъти съм писал, че любимата ми негова творба е „Неутешимите“, издаден през 2017 г. от „Лабиринт“ във великолепния превод на Владимир Молев, който сега – също така образцово – ни дарява и с „Клара и слънцето“. Разбира се, филмът с Антъни Хопкинс по „Остатъкът от деня“ превърна този роман в може би най-четената модерна класика, но талантите на Ишигуру са толкова смайващи и многообразни, че всяка нова негова книга е проникване в Светая светих на съвременното общество и в психологическата драма на модерния човек.&lt;/p&gt;

&lt;p&gt;==&lt;/p&gt;

&lt;p&gt;„Клара и слънцето“ не е никакво изключение. Как вижда света изкуствен манекен, разположен в центъра на голям магазин – Клара много обича да се появява и на витрината, за да разбере дали разположението й в помещението влияе на нейната популярност. Тя се прекланя пред Слънцето „с неговата захранваща сила“. Тази поетична притча за другостта, за самотата, за ужаса от механичния свят без Бог, в който също могат да бъдат приложени мъдростите на дзен-будизма, изглежда малко тезисна, но постепенно пространството на Клара се разширява и заедно с нея започваме да се питаме:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Вярваш ли в човешкото сърце? Не говоря за органа, естествено. Имам предвид в поетичен смисъл. Човешкото сърце. Смяташ ли, че то съществува? Онова, което прави от всеки от нас особен и различен.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Отговорът на Ишигуру винаги е бил: „Сърцето е като къща с много стаи. Въпреки това един старателен ИП (изкуствен приятел), стига да има достатъчно време, може да преброди всички тези стаи, да ги разучи внимателно една по една, така че накрая да се чувства като у дома си у тях.“ Това прави писателят във всичките си книги. И макар да ми се струва, че не е на върха на способностите си в „Клара и Слънцето“, неговите относителни неуспехи са буквално на светлинни години от обикновените упражнения по сюжет и по стил.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/7d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Едно от тях е &lt;strong&gt;„Американската принцеса“&lt;/strong&gt;, или както издателство „Кръг“ го представя с право, това е „вълнуващ роман за дъщерята на президента“. Авторката е &lt;strong&gt;Стефани Мари Торнтън&lt;/strong&gt; – учителка по история в американската провинция, която още от 12-годишна е обсебена от съдбите на жените. Със съпруга и дъщеря си живее в Аляска, досега е написала седем романа, повечето от които са бестселъри. С особен успех се ползва романът за Древен Египет „Дъщеря на боговете“, „Кралицата на тигрите“, „Съпругата на завоевателя“ и т.н. – докато „Американската принцеса“ наистина се превръща в мегахит.&lt;/p&gt;

&lt;p&gt;==&lt;/p&gt;

&lt;p&gt;Според „Ню Йорк Таймс“ това е колоритен и правдив портрет на една от най-нестандартните жени в Америка. Скандали, политически и интимни тайни, любовни драми, майсторски поднесен разказ за дръзка модерна амазонка, която закалява непримиримия си дух и със смелост и чар се изправя срещу предизвикателствата на съдбата. Носителката на една от големите американски награди за романтична историческа проза Уейна Дай Рандъл определя творбата като „мощен, хипнотизиращ исторически роман, предназначен да се превърне в класика“.&lt;/p&gt;

&lt;p&gt;==&lt;/p&gt;

&lt;p&gt;Струва ми се, че последната хвалба е малко предозирана, но „Американската принцеса“ наистина е увлекателно и предизвикателно четиво за дъщерята на най-младия за времето си (42-годишен) президент Теодор Рузвелт, който встъпва в длъжност след покушението срещу Уилям Маккинли през 1901 и управлява САЩ до 1909 г. Той е пети братовчед на Франклин Делано Рузвелт. Известно време е един от героите на Дивия Запад, освен това е смел дуелист. Преди да стане президент променя облика на полицията в Ню Йорк, набляга на физическата подготовка и е първият, който допуска в редовете на полицията жени и евреи. Когато го питат за лудориите на Алис, отговаря честно: „Мога или да контролирам дъщеря си или да съм президент на САЩ, но не и двете.“&lt;/p&gt;

&lt;p&gt;==&lt;/p&gt;

&lt;p&gt;Теодор Рузвелт е първият американец, удостоен с Нобелова награда за мир през 1906 г. Умира в съня си през януари 1916 г. от коронарна емболия. Алис е единственото дете от първата съпруга на Теодор. Благодарение на красотата, на острия си език и на политическите си връзки, тя бързо се превръща в легенда, оставила е мемоари и много коментари за политически фигури от Харисън до Джералд Форд. Присъства ярко в поредицата романи на Гор Видал за американската история от Войната за независимост до наши дни.&lt;/p&gt;

&lt;p&gt;==&lt;/p&gt;

&lt;p&gt;Но образът в романа на Стефани Мари Торнтън е като изваден от приказка – Алис сама определя себе си „като един от ония урагани, връхлитащи Карибите всяка година, с нарастваща разрушителна мощ“. Едновременно политически и романтичен, насмешлив и драматичен, романът представя политиката на САЩ в началото на 20 век и на този фон е обрисуван свободно образът на жена, напомняща за неповторимостта на Скарлет О`Хара. Страхотна корица на Таня Минчева.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/8d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Оставаме в САЩ по същото време, от 1905 г. нататък, но се прехвърляме в съвсем различни пластове на обществото. Бела Рабинович изгубва единия си син Шемуел в деня, когато в Долен Манхатън изгаря храма „Хал Йешорун“ през 1905 г. Остават й трима сина. Сол, най-големият, е умникът, в чиято глава се въртят цифри и логически задачи. Харолд е колкото темпераментен, толкова и мързелив, но притежава чар, на който никой не може да устои. Малкият Морис е безстрашен. Майка му е убедена, че ще стигне далеч в живота, макар да не знае в каква посока. Хари ще влезе в редовете на мафията, Сол ще стане опитен счетоводител, а Морис ще се изкачи по стълбицата на йерархията и ще се превърне в крупен бизнесмен, собственик на печелившо шивашко предприятие.&lt;/p&gt;

&lt;p&gt;==&lt;/p&gt;

&lt;p&gt;Белетристът &lt;strong&gt;Андрю Грос&lt;/strong&gt; сполучливо съчетава разказа за кариерното израстване и за натрупването на капитали с противопоставянето срещу босовете от престъпния свят. Повествованието е толкова по-силно въздействащо и увлекателно, тъй като всъщност това е разказ за семейството на белетриста, сблъскало се с отвратителните лица на мафията Луи Лепке и Дач Шулц и с защитниците на справедливостта като легендарния прокурор Томас Дюи, известен като „ловецът на гангстери“, губернатор на Ню Йорк от 1943 до 1955 г. и кандидат за президент на САЩ през 1944 и през 1948 г.&lt;/p&gt;

&lt;p&gt;==&lt;/p&gt;

&lt;p&gt;Тази епична и драматична история ни очаква в романа &lt;strong&gt;„Частен бизнес“&lt;/strong&gt;, първи том от поредицата „Майстори на съспенса“ от новопоявилото се издателство „BJS“, на което пожелавам дълъг и интересен живот. Всъщност компанията за производство на облекла „Лесли Фей“ е притежание на дядото на Андрю – Фред Померанц, прототип на Морис. Самият писател е роден на 18 май 1952 г. в Манхатън. През 1982 г. получава магистърска степен по бизнес-политика от Колумбийския университет. Поема компания за производство на тенис и на ски облекла, прави я процъфтяваща и я продава изгодно на борсата. Междувременно завършва курс по творческо писане към Университета в Айова и съдбата го свързва с краля на трилъра Джеймс Патерсън. Двамата заедно създават няколко бестселъра от поредицата „Женски клуб „Убийства“. Издателство „Хермес“ дарява на българските читатели самостоятелните му романи „Спасителят“ и „Съдия и съдебни заседатели“, а „Бард“ включва в поредицата „Кралете на трилъра“ „Синята зона“. Струва ми се обаче, че „Частен бизнес“ представя таланта на Андрю Грос най-добре. Преводът на Катя Перчинкова е хубав, а библиотечното оформление и корицата са елегантни и са дело на Огнян Илиев.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/9d.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Завършвам това изморително, но и възбуждащо препускане из необятния свят на книгите с много стойностно психологическо криминале – романът на &lt;strong&gt;Райли Сейгър „Последните момичета“&lt;/strong&gt; е носител на Международната награда на авторите на трилъри за 2018 г. Той е включен в поредицата „Sic vita est“ („Такъв е животът“) на издателство „Локус“. Посрещнат възторжено от Стивън Кинг, който явно, освен че пише като луд, и внимателно, но доброжелателно следи конкуренцията, романът на Сейгър е побъркваща история за колежанката Куинси Карпентър, която отива на почивка с петима приятели и се връща единствена оцеляла от клане, достойно за филм на ужасите.&lt;/p&gt;

&lt;p&gt;==&lt;/p&gt;

&lt;p&gt;Малко по-късно се включва в клуб на девойки, останали живи при сходни зловещи обстоятелства. Клубът се нарича „Последните момичета“. Събитията като че ли се развиват спокойно до деня, в който изгубилата девет състудентки, наръгани с нож от полудял колежанин Лиза е открита мъртва във ваната си. От този момент нататък, за да се спаси, Куинси трябва да преодолее амнезията и да си спомни какво точно се е случило по време на почивката.&lt;/p&gt;

&lt;p&gt;==&lt;/p&gt;

&lt;p&gt;Всъщност името Райли Сейгър е псевдоним на Тод Ритър, който пише трилъри и като Алън Фин. Израснал е в къща стил ранчо в Пенсилвания. Работил е като журналист и графичен дизайнер. След спечелилия интереса на читателите и критиците роман „Последните момичета“, издаден през 2017 г., под псевдонима Райли Сейгър успява да блесне с още три бестселъра – „Последният път, когато излъгах“, „Заключвайте всяка врата“ и „Домът преди мрака“. Една проницателна критичка ни съветва да забравим Джордж Елиът, писателката, която за да продаде шедьоврите си, избира мъжки псевдоним – „Сега мъжете писатели прикриват пола си, за да издават повече книги“.&lt;/p&gt;

&lt;p&gt;==&lt;/p&gt;

&lt;p&gt;В „Уолт Стрийт джърнал“ Елен Гамерман също е категорична: „Мъжете писатели нямат нищо против, ако мислите, че са жени“. Разбира се това не се отнася за Джоан Роулинг, която създаде поредицата за детектива Корморан Страйк и чаровната му помощничка Робин Елакот под името Робърт Галбрейт. Нейната поредица, също както и романите за Хари Потър, са от друга опера. Те са от духовните явления, които промениха съвременния свят и всички, които сега я „погребват“, тъй като „се изцепила“, че само жените имат менструация, някой ден ще са принудени да приемат, че младите поколения щяха да са напълно нечетящи, ако книгите й не сториха чудеса. Затова и не смятам за необходимо да ви занимавам тук с новия, почти 1000 страници роман за Корморан и Робин „Тревожна кръв“, издание на „Колибри“ – той е като съвременен „излет“ из „студения дом“ на Дикенс. Отново е време да се разделим и да си пожелаем да се срещнем здрави след седмица, защото изненадите и книжните пиршества нямат край!&lt;/p&gt;

&lt;p&gt;==&lt;/p&gt;

&lt;p&gt;Но преди да сложа финалната точка, трябва да изразя мъката си за кончината на един от големите съвременни български поети Боби Роканов, творец с неповторим глас и със съзнание за мисия. Освен с великолепните му поетични книги, ще го запомним и с анкетите му с Блага Димитрова и с Екатерина Йосифова. Наградата „Иван Николов“ много му отиваше. Ще припомня началото на „Великден в Париж“, едно от най-„рокановските“ стихотворения.&lt;/p&gt;

&lt;p&gt;==&lt;/p&gt;

&lt;p&gt;Мадам Жотем облече бяла роза и сложи лак със цвят на керемида,&lt;/p&gt;

&lt;p&gt;==&lt;/p&gt;

&lt;p&gt;Мадам Жотем я няма вече, стана мъничко врабче в премяна на самодива&lt;/p&gt;

&lt;p&gt;==&lt;/p&gt;

&lt;p&gt;и се изгуби някъде през юли.&lt;/p&gt;

&lt;p&gt;==&lt;/p&gt;

&lt;p&gt;Боби се изгуби през март, но „хората с ангелски сърца“ и чудаците от дръзките му стихове са безсмъртни.&lt;/p&gt;
</description>
        <pubDate>Fri, 19 Mar 2021 00:00:00 +0000</pubDate>
        <link>/kolonkata-na-georgi-cankov/2021/03/19/13-57-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D1%80%D1%83%D1%88%D0%B4%D0%B8-%D0%B8%D1%88%D0%B8%D0%B3%D1%83%D1%80%D0%BE-%D0%BE%D0%BB%D0%B1%D0%B8-%D0%BF%D1%80%D0%B5%D1%88%D0%B5%D1%80%D0%BD-%D0%B8-%D0%BE%D1%89%D0%B5.html</link>
        <guid isPermaLink="true">/kolonkata-na-georgi-cankov/2021/03/19/13-57-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D1%80%D1%83%D1%88%D0%B4%D0%B8-%D0%B8%D1%88%D0%B8%D0%B3%D1%83%D1%80%D0%BE-%D0%BE%D0%BB%D0%B1%D0%B8-%D0%BF%D1%80%D0%B5%D1%88%D0%B5%D1%80%D0%BD-%D0%B8-%D0%BE%D1%89%D0%B5.html</guid>
        
        <category>Колонката на Герги Цанков</category>
        
        <category>Салман Рушди</category>
        
        <category>Казуо Ишигуро</category>
        
        <category>Едуард Олби</category>
        
        <category>Робър Галбрейт</category>
        
        <category>Стефани маро Торнтън</category>
        
        <category>Андрю Грос</category>
        
        <category> Райли Сейгър</category>
        
        <category>Франце Прешерн</category>
        
        <category>Оливър Бълоу</category>
        
        
        <category>kolonkata-na-georgi-cankov</category>
        
      </item>
    
      <item>
        <title>Марио Леви и животът в неговия &quot;квартал на грешните избори&quot;</title>
        <description>&lt;p&gt;“Помненето и споделянето винаги са били от огромно значение за мен, тъй като вярвам, че това е една от основните функции на литературата”, казва известният турски писател Марио Леви в свое интервю и добавя, че разказва болките и историите на хората. Тези толкова човешки дейности важат с пълна сила за романа му “Кварталът на грешните избори”, който излезе тази година под знака на издателство “Ерго”.&lt;/p&gt;

&lt;p&gt;==&lt;/p&gt;

&lt;p&gt;Нека започна с това, че не можех на сто процента да се разбера с тази книга, която въпреки всичко изчетох с огромно любопитство към това какво ще се случи с героите й. &lt;strong&gt;Известна пречка за мен беше характерният стил на Лев&lt;/strong&gt;и, в който има твърде много въпросителни изречения, на които авторът сам си отговаря, твърде много суетене и размишления, твърде много обяснения и същевременно твърде много недоизказаност, както и - нещо, което определено е трябвало да бъде решено на редакторско ниво - твърде много многоточия, които накъсват и затрудняват четенето. Друг проблем за мен бяха включванията на разказвача/автора с твърде общи популярни мъдрости (“Любовта навсякъде е любов. С изживяванията, смъртта, даденото и полученото… Тя няма граници, нито език…”) и напълно излишното накъсване на изреченията (“Да, Недрет замина. Веднага след дипломирането. За да следва магистратура по политология в Париж.”). Въпреки това историите сами по себе си са способни да предизвикат чисто човешкия ни интерес.&lt;/p&gt;

&lt;p&gt;==&lt;/p&gt;

&lt;p&gt;В същото интервю по повод книгата авторът, чието семейство принадлежи на еврейското малцинство в Турция, споделя виждането си, че &lt;strong&gt;“географията е съдба”&lt;/strong&gt;. Ако това е така, то съдбовно е и мястото, на което Марио Леви събира своите герои - в един неназован, донякъде въображаем, донякъде силно автобиографичен квартал, в който духът на истинския Истанбул от близкото минало не може да бъде сбъркан. По неговите малки улички като все още се издигат едновремешните дюкянчета, кръчми, галантерии, шивачници, фризьорници, книжарници и аптеки, чиито собственици познават всички и ги канят на чай.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Всяка нова връзка не носи ли следи от миналото? Не притежава ли всяко начало минало, което придава по-голяма ценност на онова, което чуваме и трябва да бъде изречено?”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В тази близост “на къса дръжка”, в атмосферата, в която пазенето на дълбоки тайни и разкриването им като че ли изискват еднаква нравствена сила, в която съдбите често се оплитат из годините назад и потенциално всеки носи отговорността на пряк свидетел или довереник, Леви поставя двама разказвачи в един наративен експеримент на принципа на матрьошките. &lt;strong&gt;Романът е разделен на глави, посветени на различни герои&lt;/strong&gt;, които подобно на арабските приказки носят титули, описващи накратко за какво ще се разказва в тях. Като в “Хиляда и една нощ” всяка от тях завършва с обещанието за нови и нови разкрития, които постепенно обвързват всички герои в една обща житейска мрежа (“А и най-добрият разказ не е ли този, който оставя усещане за недовършеност у слушателя?”).&lt;/p&gt;

&lt;p&gt;==&lt;/p&gt;

&lt;p&gt;Чистото повествование се води от един разказвач, който преди и след текстовете се включва с коментари в курсив, а втори разказвач, който можем да обозначим като авторът, взема последната дума (в удебелен шрифт), за да &lt;strong&gt;попълни празнините и неяснотите в историята&lt;/strong&gt;, които са останали недостъпни за първия разказвач и за читателите, като така да разкрие властта на своята всевиждаща гледна точка. Тя обаче включва и това той да задържа информация (“Тя имаше тайна, укривана много надълбоко. Вероятно ще я узнаете с времето”) или дори да не е сигурен в нея (“Допускам, че може да се заблуждавам”). Авторът често използва и шекспировата метафора за сцената - той говори за героите си като изпълняващи реплики в пиеса.&lt;/p&gt;

&lt;p&gt;==&lt;/p&gt;

&lt;p&gt;Единственият проблем в този иначе интересен наративен подход, който цели да покаже технологията, по която литературата форматира реалността и истината, по която включва или изключва фактите, за да ни предостави един художествен продукт, е, че романът се утежнява с твърде многото разказвачески/авторови размишления  и с влизането в протяжен диалог с читателя, а това в крайна сметка бави хода на историите и може да се стори досадно на някои читатели.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“А разказването е въпрос на съвест, да. Но същевременно и тест, много труден тест. Изпитание на смелостта. На искреността и решимостта да защитиш една история.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;И така. Първият разказвач се завръща в старата си махала и се среща с някои от последните й стари обитатели преди и те да я напуснат (чрез смъртта или изселването), за да чуе в още един ненадежден разказ - техния - историите от миналото. Това движение на знанието от старостта към младостта е знаково и отразява ролята на &lt;strong&gt;бъдещето като ковчежник на паметта&lt;/strong&gt;. Изобщо всеки тук разказва на всекиго защото “Така се предава наследството, изграждащо анатомията на чувствата ни. С разказване и слушане.” Разказите се оприличават на “стая”, в които се влиза - по името на термин от психотерапията, означаващ обособено кътче в душата на всеки човек. Сред другите мотиви в романа е образът на огледалото, в което често се срещат отраженията на героите. То е символ на себевглеждането, което “обещава да ви покаже и онова, което е невидимо”.&lt;/p&gt;

&lt;p&gt;==&lt;/p&gt;

&lt;p&gt;Една от основните тематични дихотомии в романа е тази на оставането и заминаването, като всеки от героите, постъпил по единия или по другия начин, е платил съответната цена за своето решение. Резултатът от това да останеш, да заминеш и да се завърнеш е само част от многото последици, пред които всеки герои е изправен заради изборите си. Би могло да се каже, че “Кварталът на грешните избори” е именно &lt;strong&gt;книга за онова, което избираме, и за онова, от което се отказваме&lt;/strong&gt; - и с което в резултат сме длъжни да живеем до края на живота си. Независимо дали става дума за любим, за дете, за чест, за кариера, за традиции, за морални задръжки. Романът е за “онези, които водят борба… Които се стремят да открият себе си и да оцелеят…”&lt;/p&gt;

&lt;p&gt;==&lt;/p&gt;

&lt;p&gt;Нико Контето, Нури Шишкото, Вехби Просяка, Таджетин Мълчаливеца, Рафкъ Педито, Фехми Злия, Емине, Рухи Джуджето. Само по имената на героите можем да си представим техните истории. Те, както донякъде може да се окачва в този твърде турски роман, са извънредно битови. Става разбираема и динамиката на разпространението на клюки и слухове на фона на тази затворена общност, където “всяка история пораждаше нова”. В тази атмосфера &lt;strong&gt;“сензациите” в романа са причислими към ровене в мръсно бельо&lt;/strong&gt; - промискуитетни жени, незаконни бременности, изоставени деца, скрита хомосексуалност, забранена любов между роднини, проституиране, сърца, отдадени на друг, самота и лъжи. Оказва се, че всички до един имат тъмно минало, а в живота има много повече въпроси, отколкото отговори.&lt;/p&gt;

&lt;p&gt;==&lt;/p&gt;

&lt;p&gt;В заключение бих препоръчала тази книга заради експеримента й с източната разказваческа традиция и човешкото любопитство към този тип истории. Впрочем на български са издадени поне още два романа на урския писател - “Истанбул беше една приказка” и “Къде бяхте, когато падна”, които все още не съм чела.&lt;/p&gt;
</description>
        <pubDate>Wed, 17 Mar 2021 00:00:00 +0000</pubDate>
        <link>/bookreviews/2021/03/17/15-36-%D0%BC%D0%B0%D1%80%D0%B8%D0%BE-%D0%BB%D0%B5%D0%B2%D0%B8-%D0%B8-%D0%B6%D0%B8%D0%B2%D0%BE%D1%82%D1%8A%D1%82-%D0%B2-%D0%BD%D0%B5%D0%B3%D0%BE%D0%B2%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D0%BD%D0%B0-%D0%B3%D1%80%D0%B5%D1%88%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8.html</link>
        <guid isPermaLink="true">/bookreviews/2021/03/17/15-36-%D0%BC%D0%B0%D1%80%D0%B8%D0%BE-%D0%BB%D0%B5%D0%B2%D0%B8-%D0%B8-%D0%B6%D0%B8%D0%B2%D0%BE%D1%82%D1%8A%D1%82-%D0%B2-%D0%BD%D0%B5%D0%B3%D0%BE%D0%B2%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D0%BD%D0%B0-%D0%B3%D1%80%D0%B5%D1%88%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8.html</guid>
        
        <category>Марио Леви</category>
        
        <category>Кварталът на грешните избори</category>
        
        <category>Ерго</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Александър Габровски: Човечеството е красиво заради своите грешки</title>
        <description>&lt;p&gt;С Александър Габровски говорим по повод новата му стихосбирка “И скакалците сънуват” (Жанет 45, 2021), чийто редактор е писателят Георги Господинов. &lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В едно стихотворение пишеш, че от нещо, което не завършва добре, стават добри начала на истории. Началото или краят на една история, вкл. в житейски план, ти е по-интересно и намираш за по-важно?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;С времето забелязах, че всеки ден поне по няколко пъти се питам „от това дали би станало добро стихотворение?“. Интересно ми е това наблюдение, отдръпване от собствената ми личност и ежедневие. Животът изглежда по-лесен и контролируем, когато бъде превърнат в произведение на изкуството. Може да бъде променен, да звучи добре, да му се придаде някакъв смисъл, а смисълът – той може да вирее и в края и в началото, няма значение къде.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В поредица от кратки стихове пишеш какво е човечеството според гълъбите, камъка, дърветата, огъня. Какво е човечеството според Александър?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Човечеството е красиво заради своите грешки. Човечеството е сбор от много неща. Все си мисля, че твърде много сме се фокусирали върху себе си и си мечтая да напиша история, в която хората отсъстват, но веднага след това си припомням, че словото е нещо твърде човешко за тази задача. Трябва да съумеем да се предадем пред природата. Тогава ще сме нещо повече от просто човечество. Ще станем част от света, нещо, което забравихме, че сме.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В няколко стихотворения пишеш за ада, например това: “във ада е винаги толкова страшно, но не достатъчно, за да си тръгнеш оттам”. Като какво място си представяш човешкия ад?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Мисля, че и адът, и раят са на земята и то в почти съвършена пропорция.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Обясни ми какво е поезията като “броене на капки”?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Броенето на капки е практическа поезия. Вглеждане в малкото, в почти-нищото. То е едно безплодно, непрактично начинание, по-скоро медитация и упражнение за душата. Неспирният опит да осмислим света около себе си, като го именуваме и подредим според хладния език на числата, вместо да приемем, че няма нищо по-съвършено от хаоса. Науката се превърна в последното ни убежище.&lt;/p&gt;

&lt;p&gt;==&lt;/p&gt;

&lt;p&gt;Ти, любовник на науката,&lt;/p&gt;

&lt;p&gt;==&lt;/p&gt;

&lt;p&gt;познал презимето на Господ,&lt;/p&gt;

&lt;p&gt;==&lt;/p&gt;

&lt;p&gt;съчиняващ себе си по Опенхаймер.&lt;/p&gt;

&lt;p&gt;==&lt;/p&gt;

&lt;p&gt;Ти, страхуващ се от истината за живота.&lt;/p&gt;

&lt;p&gt;==&lt;/p&gt;

&lt;p&gt;Докога ще се опитваш да превеждаш&lt;/p&gt;

&lt;p&gt;==&lt;/p&gt;

&lt;p&gt;блуса на вселената във геометрии,&lt;/p&gt;

&lt;p&gt;==&lt;/p&gt;

&lt;p&gt;въртележките на атомите&lt;/p&gt;

&lt;p&gt;==&lt;/p&gt;

&lt;p&gt;в кикота на неутронни бомби,&lt;/p&gt;

&lt;p&gt;==&lt;/p&gt;

&lt;p&gt;опрашването на кокичетата в алгоритми?&lt;/p&gt;

&lt;p&gt;== &lt;/p&gt;

&lt;p&gt;&lt;strong&gt;Каква е разликата между хаотичния полет и подредения полет и защо предпочиташ първия?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Хаотичният полет е синоним на търсенето, в което се ражда откривателството. В променливия свят човек трябва да умее да променя лесно своята посока. Който прекалено се старае да живее под права линия е обречен.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Как ще звучи “цялата вселена, обобщена в изречение”? Имаш ли такова изречение наум?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Според будистите, Ом е именно това, но аз лично представа си нямам. Може би цял живот ще го търся. Едно безкрайно изречение. Съществуването му донякъде е и парадокс само по себе си, заради необобщимостта и неяснотата на света, но и заради слабостите на езика.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;За какво се опитваш да не мислиш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Хаха, ами за ред неща. Един приятел веднъж ми каза, че човекът е тревога и е ужасно прав. Прави ми впечатление, че днес, в морето от информация, старателно се опитваме да избягваме част от нея. Това е нормален процес. Механизъм за справяне с реалността. Използвах това явление като пример за нашата слабост. Преструваме се, че няма глобално затопляне, международни конфликти, пандемия, вместо да се изправим пред тези проблеми. Така ни е по-удобно, а трябва да е точно обратното. Затова в това стихотворение се опитах да направя разбор на всичко, за което се опитвам да не мисля.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Твоята “Изповед на куче, гонещо опашката си” всъщност звучи като любовно стихотворение за непостижимостта на любовта, която никога не можем да достигнем, дори когато е видима зад нас. Права ли съм да го чета така? И защо другаде казваш, че обичта е само за поетите, но не и за теб?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Стихотворенията трябва да бъдат тълкувани различно от всеки, а един фокусник никога не разкрива тайните си. Но все пак под секрет бих казал, че в образа на кучето, гонещо опашката си, влагам метафората за човека в търсене на смисъла, който винаги изглежда сякаш е на една опашка разстояние, но не спира да му се изплъзва.&lt;/p&gt;

&lt;p&gt;==&lt;/p&gt;

&lt;p&gt;А относно другото стихотворение… Понякога имам чувството, че любовта днес се е превърнала в продукт, който се продава в насипно състояние в обвивките на стихотворения, песни, филми и т.н. Започнали сме да мислим консуматорски, да забравяме колко сложни сме човешките същества. Не уважаваме задънените улици в душите си. От тази бутафорна, демонстративна обич се опитвам да се разгранича. Това ме тревожи. А и не само това. Самото стихотворение е много лично. В него като всеки човек в някакъв момент от живота си се питам: годен ли съм за обич, заслужавам ли я? Какво изобщо представлява тя?&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Изповед на куче, гонещо опашката си&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Често се питам:&lt;/p&gt;

&lt;p&gt;==&lt;/p&gt;

&lt;p&gt;Защо си там?&lt;/p&gt;

&lt;p&gt;==&lt;/p&gt;

&lt;p&gt;Защо не мога никога да те достигна?&lt;/p&gt;

&lt;p&gt;==&lt;/p&gt;

&lt;p&gt;Какво да правя, ако някога успея?&lt;/p&gt;

&lt;p&gt;==&lt;/p&gt;

&lt;p&gt;Ти, която вечно се подаваш от небитието,&lt;/p&gt;

&lt;p&gt;==&lt;/p&gt;

&lt;p&gt;която виждам всеки ден&lt;/p&gt;

&lt;p&gt;==&lt;/p&gt;

&lt;p&gt;с края на окото си.&lt;/p&gt;

&lt;p&gt;==&lt;/p&gt;

&lt;p&gt;Единствена и винаги присъстваща.&lt;/p&gt;

&lt;p&gt;==&lt;/p&gt;

&lt;p&gt;Едва забележима…&lt;/p&gt;

&lt;p&gt;==&lt;/p&gt;

&lt;p&gt;Ти.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Пишеш: “Някога можех да напиша три стихотворения за ден,/сега пренареждам до разпадане едно неясно изречение”. Имаш ли навици или норми, които спазваш в писането? И още: като бог или чиновник се чувстваш, когато твориш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Плодотворният писател е човек на навика, но не и на нормата. Трудно е да се научиш да пишеш правилно, а истинско майсторство е да пишеш искрено. Да избягаш от удобното писане. Да използваш слабостите си в своя полза. Не мисля, че още съм достигнал това ниво, но се стремя към него.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Тромав читател ли си? Какво обичаш да четеш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Зависи от книгата, но определено има такива, които са толкова сложни и изящни, че ми се струват направо крехки, чупливи. Затова се старая да чета внимателно. Иначе често скитам из различни текстове. Сред любимите ми автори са Олга Токарчук, Селинджър, Набоков и Херта Мюлер, която за жалост е ужасно недооценена в България. Тя пише с една особена, „чудовищна нежност“. В момента чета „Хазарски речник“ на Милорад Павич и съм силно очарован от неговото многопластово писане и смело митологизиране на съвремието. От поетите са ми любими Бодаков, Ламбовски, Ружевич, Елиът.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/i-skakaltsite-sanuvat-30.jpg&quot; alt=&quot;&quot; /&gt;&lt;/p&gt;
</description>
        <pubDate>Wed, 17 Mar 2021 00:00:00 +0000</pubDate>
        <link>/interviews/2021/03/17/12-29-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%B8-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B5-%D0%BA%D1%80%D0%B0%D1%81%D0%B8%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%BE%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8.html</link>
        <guid isPermaLink="true">/interviews/2021/03/17/12-29-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%B8-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B5-%D0%BA%D1%80%D0%B0%D1%81%D0%B8%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%BE%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8.html</guid>
        
        <category>Александър Габровски</category>
        
        <category>поезия</category>
        
        <category>Жанет 45</category>
        
        <category>И скакалците сънуват</category>
        
        
        <category>interviews</category>
        
      </item>
    
      <item>
        <title>&quot;Моята година със Селинджър&quot; - портрет на един бранш, на едно поколение и на един писател</title>
        <description>&lt;p&gt;Ако сте очаквали роман, който хвърля биографична светлина върху мистерията Дж. Д. Селинджър, то нека побързам да поясня, че нищо революционно ново няма да научите за оттеглилата се от света легенда. Нещо повече - прочутият американски писател не е главен герой в “Моята година със Селинджър”. Затова пък може би той е духът, пропил автобиографичните мемоари на Джоана Рейкоф и най-вече атмосферата в анахроничната агенция, където тя прекарва една година като асистентка и която описва в книгата. Селинджър (или Джери, както го наричат служебно) е дългогодишен клиент на Агенцията, зад чието общо название в романа е скрита известната &lt;em&gt;Harold Ober Associates&lt;/em&gt;.&lt;/p&gt;

&lt;p&gt;==&lt;/p&gt;

&lt;p&gt;Ако обичате книгите, ако имате писателски амбиции или сте част от книжния бизнес, но ако най-вече през живота си и вие сте имали своя &lt;em&gt;Salinger moment&lt;/em&gt; - “онзи прозорец между дванайсет и двайсет години, когато сякаш всички в литературната вселена полудяват по “Спасителят в ръжта””, то тази книга определено е за вас. По въпросните мемоари вече е сниман и филм с участието на Маргарет Куоли и Сигърни Уивър в ролята на шефката й.&lt;/p&gt;

&lt;p&gt;==&lt;/p&gt;

&lt;p&gt;Всъщност “Моята година със Селинджър” е &lt;strong&gt;много повече билдунгс роман и поколенчески роман&lt;/strong&gt;, който междувременно пресъздава атмосферата в литературно-агенционния бизнес от средата на 90-те години, когато Джоана Рейкоф е 24-годишна млада жена, наскоро завършила магистратура по английска филология и вляла се в редиците на всички онези интелигентни млади хора, които мечтаят да станат писатели, но са принудени да работят нископлатени и неблагодарни професии в бранша като напълно заменим и анонимен обслужващ персонал, подмамен там заради любовта си към книгите и творческите си амбиции. И то въпреки истината, че “от писателите стават най-лошите асистенти” и че от тази позиция никой не се издига с години.&lt;/p&gt;

&lt;p&gt;==&lt;/p&gt;

&lt;p&gt;Както често става, Джоана попада на тази работа по случайност и заради нужда от доходи, като по онова време дори не знае какво всъщност е литературна агенция. Тя става едно от многото момичета, чийто колективен образ се появява в самото начало на книгата - интелигентни млади жени, които едва делят наема за мизерните си апартаменти в бъдещите хипстърски квартали на Ню Йорк и могат да си позволят само миниатюрен сандвич за обяд, но са &lt;strong&gt;склонни да жертват буржоазните удобства в името на надеждите си за голямото изкуство&lt;/strong&gt;.&lt;/p&gt;

&lt;p&gt;==&lt;/p&gt;

&lt;p&gt;“Аз не исках да съм нормална. Исках да съм необикновена. Исках да пиша романи, да правя филми, да говоря десет езика и да обиколя света”, заявява Джоана в “Моята година със Селинджър” - роман, в който освен контактите с Джери “от кухнята” и ярките наблюдения за духа на работата, която по онова време като че ли все още е много повече посветена на любовта към книгите, отколкото на бизнеса и парите, не по-малко на фокус са личният й живот, връзки, приятелства, страхове и амбиции. Фокус, който дава &lt;strong&gt;поглед върху част от цяло едно поколение от ерата на алтеративната музика&lt;/strong&gt;, нелепите прически и винтидж дрехите в навечерието на новото хилядолетие и преминаването от аналоговата към дигиталната ера.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“По цял ден седяхме, преметнали крак връз крак на въртящите се столове, вдигахме телефона на шефа си, приемахме писатели с премерена доза ентусиазъм, примесен с хладнина, без да крием факта, че сме влезли в бранша не защото сме искали да носим чаша вода на гостуващите писатели, а защото самите ние искаме да сме писателки и това, изглежда, бе най-приемливият в социално отношение подход за постигането на целта, макар вече да си давахме сметка, че не е най-удачният.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;С тежките си кафяви лавици, меки килими и мрачно осветление, но най-вече с порядките си, Агенцията е като застинала в 40-те - времето, по което Селинджър е привлечен за неин клиент от появяващата се за кратко в романа легендарна агентка Дороти Олдинг. &lt;strong&gt;Едва ли не тази старомодна, носталгична атмосфера е специално запазена в почит към писателя&lt;/strong&gt; и неговата любов към пишещите машини. В ерата, в която технологиите, компютрите и интернет навлизат все по-масово, не по-малко прочутата шефка на Джоана - Филис Уестбърг (която в романа не е назована), се отнася с абсолютно подозрение към тях и младата й асистентка е принудена да печата на пишеща машина, докато слуша устни писма от диктофон с касети, а нечуваното въведение - копирната машина, все още се нарича “индиго”. В този смисъл книгата е портрет на една изчезваща традиционна култура (не “бизнес”, а именно култура), която си има особености и странности, но в която писаното слово определено е на първо място.&lt;/p&gt;

&lt;p&gt;==&lt;/p&gt;

&lt;p&gt;Несъмнено &lt;strong&gt;най-вълнуващата част от работата на Джоана Рейкоф е свързана с Джери&lt;/strong&gt;. Задачата й е “да не го безпокои”, да отклонява всеки опит за връзка с него, по никакъв начин да не влиза в разговор с писателя, който от време на време се обажда, крещейки по телефона заради глухотата си, както и да изхвърля многобройните писма от феновете му и да им праща стандартния отговор, че Селинджър не желае да получава никаква поща. Феновете, по думите й, са няколко вида: ветерани, които като него са участвали в ужаса на Втората световна война, младежи между 12 и 20, запленени от героите му, “трагични случаи” на хора, преживели нещастие или загуба, за които книгите му са били важни, и откровени откачалки.&lt;/p&gt;

&lt;p&gt;==&lt;/p&gt;

&lt;p&gt;Събитието около Джери през въпросната една година е изненадващото му съгласие малко провинциално издателство да издаде отделно новелата му “Хапуърт”, което в крайна сметка се проваля заради нарушеното обещание на издателя по никакъв начин новината да не стига до пресата, която Селинджър ненавижда. В хода на романа &lt;strong&gt;писателят има и кратко “камео”&lt;/strong&gt;, появяване на живо, когато Джоана успява да здрависа “топлата му, суха и извънредно бяла ръка”. Тя извършва и малък бунт, като на няколко пъти се заговаря с писателя по телефона, но и когато вместо да изпрати стандартния отговор на някои от почитателите му, им пише по-лични писма от собствено име.&lt;/p&gt;

&lt;p&gt;==&lt;/p&gt;

&lt;p&gt;Така че в крайна сметка в този роман Селинджър си остава малко или много легендата, обвита в неяснота и мистерия, оградила се от света в малкото си градче в Ню Хемпшир, отказваща да общува по какъвто и да било начин с медиите и почитателите си и да пише и издава нови неща. Интересен факт е, че когато започва да работи за агенцията, завършилата литература Джоана чете много повече класически мъртви писатели и &lt;strong&gt;все още не е чела нито книга от най-важния клиент на агенцията&lt;/strong&gt;. (Важно е наблюдението на шефката й, че да си в този бизнес означава да четеш само живи писатели). Когато един уикенд най-сетне изчита всичко на Селинджър, тя се влюбва завинаги в прозата му и макар и на сравнително късна възраст се идентифицира с легендарните му герои. (“И така с всяка изминала година и всяко препрочитане неговите разкази и герои се променят и задълбочават”).&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Чели ли сте Селинджър? Най-вероятно да. Спомняте ли си момента, в който срещнахте Холдън Колфийлд за пръв път? Секналия дъх, когато осъзнахте, че това е роман, глас, герой, начин на разказване, светоглед, различен от всичко, което сте срещали досега? Може да сте били юноши, преливащи от недоволство и гняв, убедени, че никой не разбира сложната плетеница на душата ви, и тогава се е появил Холдън, носител на всички тези объркани емоции.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Защото да прочетеш разказ на Селинджър, не е просто четене на разказ, а е сякаш самият Селинджър ти шепне в ухото. Създаденият от него свят е едновременно осезаемо реален и ужасно сензитивен, сякаш той се разхожда из този свят с оголени нервни окончания. Да четеш Селинджър, е нещо толкова интимно, че понякога ти става неудобно. (…) Той ни представя героите си съвсем разголени, разкрива и най-тайните им мисли, най-поразителните им действия. Почти непоносимо е. Почти.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Впрочем малко отклонение. Защо да четат писмата на феновете, ако така или иначе ги изхвърлят? Отговорът е интересен - “за всеки случай”. Оказва се, че и Джон Хинкли младши, извършил покушение срещу Роналд Рейгън, и Марк Чапман, убиецът на Джон Ленън, са били огромни фенове на Селинджър, като Чапман дори е арестуван с копие на “Спасителя” в ръка.&lt;/p&gt;

&lt;p&gt;==&lt;/p&gt;

&lt;p&gt;Но да се върнем отново на самата Джоана. В живота си тя все още е подвластна на курса, определен й от другите - баща й, шефката й, приятелят й, като в хода на разказа израства, стъпва на краката си и взема бъдещето си в ръце. Романът свършва с напускането й и публикуването на първото й стихотворение, началото на една явно успешна творческа кариера. Донякъде неприятно впечатление обаче ми направи нейната критичност към изборите и начина на живот на приятелите й, които тя &lt;strong&gt;съди с друг аршин от този, който прилага към себе си&lt;/strong&gt;. Това е най-видно от тона, с който описва собственото си гадже Дон, което също като нея е aspiring writer, към чийто ръкопис тя е критична и признава, че би го отхвърлила.&lt;/p&gt;

&lt;p&gt;==&lt;/p&gt;

&lt;p&gt;Джоана е като че ли много по-разбираща и мила към самата себе си, отколкото към другите и него. Дон е представен като съмнителен и стиснат социалист, който се скатава от плащането на студентския си наем, боксьор, който се опитва да прилича на Норман Мейлър, самонадеян автор, който не признава критики и същевременно е ревнив към всеки неин успех, и разбира се женкар. Във всеки случай, става дума най-малкото за сложните ревниви отношения между двама пишещи, като в същото време Рейкоф не пропуска да изтъкне себе си, било то и чрез думите на самия Дон: “Ти си румена и пълна със светлина. Минаваш през света и сякаш излъчваш светлина.”&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Възможно ли бе Дон да е прав? Можеше ли светът наистина да ме възприема напълно различно от начина, по който аз виждах себе си? Възможно ли беше също така човек да бъде сложен, интелектуален, буден, да бъде човек на изкуството и същевременно да бъде румен и изпълнен със светлина?”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В заключение “Моята година със Селинджър” е жив и красноречив портрет както на един цял бранш, в който Агенцията не е просто място за книжна търговия, а начин на живот, култура, общност, дом, религия, така и портрет на едно преходно поколение. И макар и да не предлага сензационни разкрития за Дж. Д. Селинджър, то романът за пореден път потвърждава онова, което знаем за него, утвърждавайки славата му и най-вече силата на влиянието му върху поколения читатели.&lt;/p&gt;

&lt;p&gt;==&lt;/p&gt;

&lt;p&gt;Оставям ви с един цитат, който е проникновен поглед към творчеството на Селинджър:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Разказите на Селинджър до един са анатомия на загубата, всяка частица от тях, от началото до края. Дори „По-горе билото, майстори!“ – един от най-смешните разкази, писан на английски език – е попит от смъртта на Сиймор, от неговото самоубийство. Минали са седем години, а Бъди продължава да е в траур. Дори „Спасителят“ в крайна сметка представлява портрет в траур: безумието на Холдън е изцяло продиктувано от смъртта на брат му Али. А Франи не е бременна. Тя също е в траур. Както и цялото семейство Глас. Семейство в траур, което никога няма да се съвземе. Свят в траур, който никога няма да се съвземе.”&lt;/em&gt;&lt;/p&gt;
&lt;/blockquote&gt;
</description>
        <pubDate>Mon, 15 Mar 2021 00:00:00 +0000</pubDate>
        <link>/bookreviews/2021/03/15/11-34-%D0%BC%D0%BE%D1%8F%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D1%81%D1%8A%D1%81-%D1%81%D0%B5%D0%BB%D0%B8%D0%BD%D0%B4%D0%B6%D1%8A%D1%80-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%B5%D0%B4%D0%B8%D0%BD-%D0%B1%D1%80%D0%B0%D0%BD%D1%88-%D0%BD%D0%B0-%D0%B5%D0%B4%D0%BD%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BF%D0%B8%D1%81%D0%B0%D1%82%D0%B5%D0%BB.html</link>
        <guid isPermaLink="true">/bookreviews/2021/03/15/11-34-%D0%BC%D0%BE%D1%8F%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D1%81%D1%8A%D1%81-%D1%81%D0%B5%D0%BB%D0%B8%D0%BD%D0%B4%D0%B6%D1%8A%D1%80-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%B5%D0%B4%D0%B8%D0%BD-%D0%B1%D1%80%D0%B0%D0%BD%D1%88-%D0%BD%D0%B0-%D0%B5%D0%B4%D0%BD%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BF%D0%B8%D1%81%D0%B0%D1%82%D0%B5%D0%BB.html</guid>
        
        <category>Джоана Рейкоф</category>
        
        <category>Моята година със Селинджър</category>
        
        <category>Селинджър</category>
        
        <category>роман</category>
        
        <category>рецензия</category>
        
        <category>Кръг</category>
        
        
        <category>bookreviews</category>
        
      </item>
    
  </channel>
</rss>
