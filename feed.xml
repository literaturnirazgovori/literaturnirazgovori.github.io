<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Thu, 03 Oct 2019 09:47:38 +0000</pubDate>
    <lastBuildDate>Thu, 03 Oct 2019 09:47:38 +0000</lastBuildDate>
    <generator>Jekyll v3.8.5</generator>
    
      <item>
        <title>&quot;Лисица&quot; на Дубравка Угрешич излиза на български</title>
        <description>&lt;p&gt;На 4 октомври излизана български още една творба на Дубравка Угрешич. „Лисица“ е обявена за най-добра книга на 2018 г. от „Пъблишърс Уийкли“, „Къркъс Ривюс“ и „Ню Стейтсман“.&lt;/p&gt;

&lt;p&gt;==&lt;/p&gt;

&lt;p&gt;„Лисица“ (превод: Русанка Ляпова, цена: 18 лв., стр. 336) пленява с бликащата оригиналност на авторката и изкусното преплитане на реално и въображаемо. От минните полета на Балканите, през Централна и Западна Европа, Русия и Япония, та чак до Гранд Каньон, от потънали в забвение имена на руския авангард, през Булгаков и Набоков, та чак до българска народна песен… се наслагват пластове география, история, литература, традиции и култура.&lt;/p&gt;

&lt;p&gt;==&lt;/p&gt;

&lt;p&gt;Дубравка Угрешич разсъждава за „това, как се създават разказите“ и как животът пише романи, за личностното съществуване като низ от бележки под линия. Фантазия и действителност се преливат, вплитат се автобиографични мотиви, елементи на есе, критическа статия, публицистична проза. Това мощно разножанрово повествование удивява с невероятната ерудиция на авторката, с умението й остро, проницателно и иронично да подлага на „дисекция“ социалния свят и човешкия манталитет, с искрящите асоциации и хрумвания. И току отнейде надникне рижа лисица – като символ или метафора, митично същество, „тотем на писателите“, като самотен боязлив обитател на запустели места.&lt;/p&gt;

&lt;p&gt;==&lt;/p&gt;

&lt;p&gt;Дубравка Угрешич е родена през 1949 г. в Кутина, Хърватия, в семейство на хърватин и българка. По време на етническите конфликти в бивша Югославия в началото на 90-те избира доброволното изгнаничество и интелектуална свобода и емигрира в Холандия. Творчеството й е щедро на критики към съвременното общество, често поднесени шеговито и иронично, разнищва проблемите с идентичността и имиграцията, както и порочното, често снизходително отношение към жените писателки.&lt;/p&gt;

&lt;p&gt;==&lt;/p&gt;

&lt;p&gt;Преведени на повече от 20 езика, произведенията й са удостоени с престижни отличия, сред които наградата на Берлинската академия по изкуствата „Хайнрих Ман“, Международната литературна награда „Нойщадт”, наричана още „Американската Нобелова награда за литература”, и номинация за Международната награда „Ман Букър“.&lt;/p&gt;

&lt;p&gt;==&lt;/p&gt;

&lt;p&gt;Дубравка Угрешич ще бъде удостоена с почетното звание „Доктор хонорис кауза” на Софийския университет на 23 октомври от 11 ч.&lt;/p&gt;
</description>
        <pubDate>Thu, 03 Oct 2019 00:00:00 +0000</pubDate>
        <link>/newbooks/2019/10/03/12-46-%D0%BB%D0%B8%D1%81%D0%B8%D1%86%D0%B0-%D0%BD%D0%B0-%D0%B4%D1%83%D0%B1%D1%80%D0%B0%D0%B2%D0%BA%D0%B0-%D1%83%D0%B3%D1%80%D0%B5%D1%88%D0%B8%D1%87-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/newbooks/2019/10/03/12-46-%D0%BB%D0%B8%D1%81%D0%B8%D1%86%D0%B0-%D0%BD%D0%B0-%D0%B4%D1%83%D0%B1%D1%80%D0%B0%D0%B2%D0%BA%D0%B0-%D1%83%D0%B3%D1%80%D0%B5%D1%88%D0%B8%D1%87-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        <category>Дубравка Угрешич</category>
        
        <category>нова книга</category>
        
        <category>роман</category>
        
        <category>лисица</category>
        
        <category>Колибри</category>
        
        
        <category>newbooks</category>
        
      </item>
    
      <item>
        <title>Канадският бестселър &quot;Странните преживелици на един пощальон&quot; излезе и на български</title>
        <description>&lt;p&gt;Чели ли сте някога чужда кореспонденция? Усещали ли сте порочния гъдел на нередното? Влюбвали ли сте се скоро в… книга?&lt;/p&gt;

&lt;p&gt;==&lt;/p&gt;

&lt;p&gt;„Странните преживелици на един пощальон” действа така. Романът на канадеца Дени Терио от 2005 г. се появява в България не само със славата на култов бестселър с издания по цял свят, но и с ореола на майсторски написана естетска книга, която придвижва литературата напред. Преводът от френски език на Калоян Праматаров е сред най-сполучливите и близки до висотата на оригинала, съобщават издателите от “Лист”. Корицата е дело на Мила Янева-Табакова.&lt;/p&gt;

&lt;p&gt;==&lt;/p&gt;

&lt;p&gt;Главен герой в романа е пощальонът Билодо - самотник на 27 години, който живее на деветия етаж в компанията на златната си рибка Бил и лицата от киноафишите по стените на апартамента му. В ерата на интернет работата на пощальона изглежда скучна, понеже разнася предимно сметки и служебни формуляри из Монреал.&lt;/p&gt;

&lt;p&gt;==&lt;/p&gt;

&lt;p&gt;Но… понякога в купчинката с кореспонденция попада истинско лично писмо. За Билодо то е съкровище! Той не го доставя на адреса, поне не веднага. Отнася го вкъщи и го отваря на пара. Едно такова писмо променя живота му и го вкарва във възбуждаща игра на любов, поезия и смърт.&lt;/p&gt;

&lt;p&gt;==&lt;/p&gt;

&lt;p&gt;Противно на световната му слава, авторът на „Странните преживелици на един пощальон” е слабо познат у нас, но българските му издатели от „Лист” са сигурни, че това ще се промени.&lt;/p&gt;

&lt;p&gt;==&lt;/p&gt;

&lt;p&gt;Роден на 24 август 1959 г. в Квебек, завършил психология, Дени Терио пише на френски не само романи, но и сценарии. Четири пъти е финалист за наградата Gémeaux. Първият му роман – „Игуаната”, печели приза „Франция – Квебек” през 2001 г., както и наградите Anne-Hébert (2002), Odyssée (2002) и Combat des livres на Радио Канада (2007).&lt;/p&gt;

&lt;p&gt;==&lt;/p&gt;

&lt;p&gt;Вторият му роман „Странните преживелици на един пощальон” пък печели литературния приз „Канада – Япония” през 2006 г. Освен в тези страни, книгата е издавана също и във Великобритания, Германия, Китай, Франция, Русия, Чехия, Испания, Холандия, Турция, Гърция. Предстои да излезе също в Румъния и Иран.&lt;/p&gt;
</description>
        <pubDate>Thu, 03 Oct 2019 00:00:00 +0000</pubDate>
        <link>/newbooks/2019/10/03/10-50-%D0%BA%D0%B0%D0%BD%D0%B0%D0%B4%D1%81%D0%BA%D0%B8%D1%8F%D1%82-%D0%B1%D0%B5%D1%81%D1%82%D1%81%D0%B5%D0%BB%D1%8A%D1%80-%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BF%D1%80%D0%B5%D0%B6%D0%B8%D0%B2%D0%B5%D0%BB%D0%B8%D1%86%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BF%D0%BE%D1%89%D0%B0%D0%BB%D1%8C%D0%BE%D0%BD-%D0%B8%D0%B7%D0%BB%D0%B5%D0%B7%D0%B5-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/newbooks/2019/10/03/10-50-%D0%BA%D0%B0%D0%BD%D0%B0%D0%B4%D1%81%D0%BA%D0%B8%D1%8F%D1%82-%D0%B1%D0%B5%D1%81%D1%82%D1%81%D0%B5%D0%BB%D1%8A%D1%80-%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BF%D1%80%D0%B5%D0%B6%D0%B8%D0%B2%D0%B5%D0%BB%D0%B8%D1%86%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BF%D0%BE%D1%89%D0%B0%D0%BB%D1%8C%D0%BE%D0%BD-%D0%B8%D0%B7%D0%BB%D0%B5%D0%B7%D0%B5-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        <category>Странните преживелици на един пощальон</category>
        
        <category>Лист</category>
        
        <category>Дени Терио</category>
        
        <category>нова книга</category>
        
        <category>роман</category>
        
        
        <category>newbooks</category>
        
      </item>
    
      <item>
        <title>Излиза &quot;Нощ&quot; - дългоочакваният нов роман на Камелия Кучер</title>
        <description>&lt;p&gt;След успеха на „Дом, на 8 октомври излиза дългоочакваният нов роман на Камелия Кучер - „Нощ“. Той представлява вълнуваща история за смелостта и страха, за приятелството и цената на щастието, за изборите в живота и силата на любовта, за предателството и прошката, която даваме на другите и на себе си.&lt;/p&gt;

&lt;p&gt;==&lt;/p&gt;

&lt;p&gt;Официалната премиера на романа ще се състои в София на 10 октомври (четвъртък) от 18,30 ч. в хотел „Арена ди Сердика“. Гостите ще могат да научат повече за книгата и автора под звуците на нежна музика, а откъси от романа ще четат актьорите Мартин Методиев и Андреа Йорданова, изпълняващи ролите на Ева и Виторио в трейлъра към романа, режисиран от Яна Титова (&lt;a href=&quot;https://tinyurl.com/y39k42wv&quot;&gt;виж то ТУК&lt;/a&gt;).&lt;/p&gt;

&lt;p&gt;==&lt;/p&gt;

&lt;p&gt;Рим, 1943 г. В жестоките времена на войната едно момче с пъстри очи търси пътя към едно момиче с лунички, в което се влюбва от пръв поглед. Виторио копнее да стане част от света на Ева. Наблюдава книжарницата на баща й, запленен от всичко, което я заобикаля. Но една съдбовна нощ прекършва невинното им детство и стъпква мечтите им. Ева е отведена надалеч, а Виторио се чувства безсилен пред лицето на съдбата, смъртта и жестокостта.&lt;/p&gt;

&lt;p&gt;==&lt;/p&gt;

&lt;p&gt;Умбрия, 1991 г. Виторио води тих и усамотен живот, докато един ден пътя му пресича непознато момиче с лунички, което му напомня миналото. Избягала от дома си, своенравната Лучия е познала болката от загубата също като него. В желанието си да й помогне, Виторио постепенно разголва душата си, връщайки се към спомените си за копнежите, отчаянието и любовта, озарила живота му. И решава да разкаже в книга историята на тази любов.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Камелия Кучер&lt;/strong&gt; издава своя дебютен роман „Дом“ през 2018 г. след години пътуване по света. Живяла в Русия, Испания, Швейцария и Франция, тя завършва образованието си в Женева, преди окончателно да се завърне със семейството си в България. Любовта към думите пък съпровожда целия живот на Камелия.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Прочетете ОТКЪС от романа тук:&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Може ли човек да започне нов живот, преди да е приключил стария? Скоро ще разбера. Молете се за мен, а аз ще продължавам да ви говоря с цигулката. Всеки ден. Всеки ден от новия ми живот. Докато приключи старият.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;***&lt;/p&gt;

&lt;p&gt;==&lt;/p&gt;

&lt;p&gt;Случвало ли ви се е да вървите към някого с усещането, че вървите към себе си? И с всяка крачка приближавате все повече онази част от вас – пренебрегната, загърбена и захвърлена, но единствената, която има смисъл. Където е съдържанието на пълната душа, изживяваща живота си точно там, където иска, точно с този, с когото трябва, точно така, както е предопределено?&lt;/p&gt;

&lt;p&gt;==&lt;/p&gt;

&lt;p&gt;С това чувство тичам. По ветровитите улици. Към Ева. Към себе си.&lt;/p&gt;

&lt;p&gt;==&lt;/p&gt;

&lt;p&gt;Вятърът ме шиба през лицето, развява якето ми, промушва се под пуловера ми и кара косъмчетата ми да настръхнат. Хората се привеждат, криейки очите си с ръце от прашинките, които вятърът върти във въздуха. А аз съм се ухилил широко и в устата ми влизат същите тези прашинки, но не ми пречат. Не ме притеснява и лютенето в очите. Нищо не може да ме спре.&lt;/p&gt;

&lt;p&gt;==&lt;/p&gt;

&lt;p&gt;Не осъзнавах колко силно искам да стигна, докато не тръгнах. Не е ли това закономерността в живота? Да тръгнем, да поемем към себе си. Въпреки вятъра и прашинките, студа и дъжда. Въпреки страха, безумието, безлунната нощ, празния апартамент, невъзмутимите войници, мълчащата врата, засъхналите сълзи, черните униформи, татко, Алда, загубата и объркването от непонятното, от безсмисленото, от неизвестното, от грешките, предателствата, любовта. Любовта. Не осмисля ли единствено тя всичко това?&lt;/p&gt;

&lt;p&gt;==&lt;/p&gt;

&lt;p&gt;Тичам. Прашинките влитат през отворената ми уста и полепват по гърлото, но забързвам темпо. Блъскам се в няколко минувачи – те крещят нещо подир мен, размахвайки ръце. Едва не ме прегазва камион. Шофьорът ругае, разтреперен и пребледнял. Помитам разносвача на вестници, но не изчаквам да видя реакцията му.&lt;/p&gt;

&lt;p&gt;==&lt;/p&gt;

&lt;p&gt;Прелитам покрай половината град. Когато стигам ателието, сърцето ми бие до полуда, а стомахът ми се е свил от липсата на въздух. Обаче, макар и омаломощен, съм пълен с енергия. Ева е тук. Слава богу! Ева е тук.&lt;/p&gt;

&lt;p&gt;==&lt;/p&gt;

&lt;p&gt;Облякла е палтото си и навярно се кани да тръгва, но се бави, понеже разговаря с белия господин. Той е скръстил ръце, слушайки съсредоточено това, което тя му разказва. А тя дори жестикулира. Не помня да съм я виждал толкова… жива. Поне не и откакто тайно я следвах, когато вървеше редом с майка си към къщи – преди цял един живот.&lt;/p&gt;

&lt;p&gt;==&lt;/p&gt;

&lt;p&gt;Ева отмества очи от господина и ги извръща право в моята посока. Поглежда ме така уверено и целенасочено, сякаш е знаела, че на тротоара срещу ателието ще види точно мен, дишащ неравномерно, с глупава усмивка на устните. Помахвам й като нетърпелив роднина, чакащ на перона бавно приближаващия се влак, с който не си е идвала от години. А тя се усмихва плахо, помахвайки в отговор. Елегантно и далеч не толкова въодушевено като мен.&lt;/p&gt;

&lt;p&gt;==&lt;/p&gt;

&lt;p&gt;Възрастният господин проследява погледа й и спира очи върху моите, струва ми се, с усмивка, но не мога да кажа със сигурност заради брадата, покрила долната част на лицето му. Сетне кима към нея, разменят си още няколко реплики и тя излиза.&lt;/p&gt;

&lt;p&gt;==&lt;/p&gt;

&lt;p&gt;Стъпва на тротоара, а около нея се разлива музика. Арията на моето щастие. Като начало на филм. Прожекторът свети право в нея, а светът наоколо заглъхва и нежната мелодия следва стъпките й. Камерата приближава лицето й – Ева гледа към мен. Сетне камерата се завърта, за да покаже щастливия несретник, тичащ към нея с развяно от вятъра яке. Отново се блъска в няколко души, само че музиката заглушава възмущението им.&lt;/p&gt;

&lt;p&gt;==&lt;/p&gt;

&lt;p&gt;- Ева? – провиква се несретникът. Съвсем е въодушевен.&lt;/p&gt;

&lt;p&gt;==&lt;/p&gt;

&lt;p&gt;Ева е скрила ръце в джобовете и подпряла брадичка върху яката на палтото си, чака да чуе това, което несретникът години наред не посмя да я попита.&lt;/p&gt;

&lt;p&gt;==&lt;/p&gt;

&lt;p&gt;- Искаш ли да вечеряш с мен?&lt;/p&gt;

&lt;p&gt;==&lt;/p&gt;

&lt;p&gt;Арията заглъхва, светът замира и на улицата вече не се мяркат минувачи, когато Ева кима срамежливо:&lt;/p&gt;

&lt;p&gt;==&lt;/p&gt;

&lt;p&gt;- Да.&lt;/p&gt;

&lt;p&gt;==&lt;/p&gt;

&lt;p&gt;Тръгваме. Рамо до рамо. Камерата остава назад, запечатвайки стъпките ни към далечината.&lt;/p&gt;
</description>
        <pubDate>Wed, 02 Oct 2019 00:00:00 +0000</pubDate>
        <link>/newbooks/2019/10/02/12-33-%D0%B8%D0%B7%D0%BB%D0%B8%D0%B7%D0%B0-%D0%BD%D0%BE%D1%89-%D0%B4%D1%8A%D0%BB%D0%B3%D0%BE%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D0%BD%D0%BE%D0%B2-%D1%80%D0%BE%D0%BC%D0%B0%D0%BD-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%BA%D1%83%D1%87%D0%B5%D1%80.html</link>
        <guid isPermaLink="true">/newbooks/2019/10/02/12-33-%D0%B8%D0%B7%D0%BB%D0%B8%D0%B7%D0%B0-%D0%BD%D0%BE%D1%89-%D0%B4%D1%8A%D0%BB%D0%B3%D0%BE%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D0%BD%D0%BE%D0%B2-%D1%80%D0%BE%D0%BC%D0%B0%D0%BD-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%BA%D1%83%D1%87%D0%B5%D1%80.html</guid>
        
        <category>нова книга</category>
        
        <category>нощ</category>
        
        <category>Камелия Кучер</category>
        
        <category>Хермес</category>
        
        <category>роман</category>
        
        
        <category>newbooks</category>
        
      </item>
    
      <item>
        <title>Рецензия: &quot;Децата на войната&quot;, Варужан Восганян - мащабен и абсолютно задължителен източноевропейски роман</title>
        <description>&lt;p&gt;Варужан Восганян е написал източноевропейския роман par excellance, чиято поява е способна да отсрами липсата на достатъчно подобни текстове дори у нас. Този изключително румънски, от една страна, текст същевременно надскача националните граници, за да направи съпричастни няколко поколения от региона чрез сходните им спомени и преживявания за следвоенните години, комунизма и прехода към демокрация. Ето защо по своя общочовешки мащаб той би могъл да се отнася до всяка една източноевропейска и бивша комунистическа страна.&lt;/p&gt;

&lt;p&gt;==&lt;/p&gt;

&lt;p&gt;Да, у нас повече или по-малко успешни подобни усилия са правени от Владимир Зарев (с трилогията и някои от другите му романи), от Теодора Димова (с последния й роман “Поразените”), от Стефан Коспартов (с “Когато капеха кестените”), Илия Троянов и др. Впечатляващ обаче е хоризонтът на “Децата на войната”, вместил всички споменати горе времена, за да извлече философски, почти метафизични истини за тях, както и да обрисува цели процеси и дискусии, актуални и днес в собственото ни общество, използвайки една непопулярна гледна точка - на “победените” всеки по реда си окупатори и насилници.&lt;/p&gt;

&lt;p&gt;==&lt;/p&gt;

&lt;p&gt;Трудно е да ги изброим, защото “Децата на войната” е амбициозен роман за твърде много неща. За механизмите на паметта, като единствената власт, която притежаваме над спомените си, и на забравата, която понякога е най-здравословният акт. За вината и прошката, след която грешката има шанс да спре да се повтаря. За устройството на властта и същността на униформата, която я пази. За огледалата, в които се търсим. За дълга като възможно отрицание на свободата. За производството на герои и отнемането на героизма. За омразата и насилието като двигател на обществените процеси. За кръвта, която е вътрешна спойка на принадлежност, но и знак за рана и престъпление. За остаряването като време да се приближиш към неприкритата истина. За “разчекнатите” поколения - между война и комунизъм, между комунизъм и демокрация. За смъртта.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_“Войните оставят децата без бащи, но белязани от кръвта им”.  _&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Протагонистът на Восганян е генералът от запаса и бивш милиционер Матей, през чиято гледна точка се води по-голямата част от повествованието. Той е “дете на войната”, “немчуга”, един от многото, заченати в Европа от местни майки и от бащи от германската окупационна армия по време на нейното преминаване през различните територии и държави (през голяма част от войната Румъния всъщност е съюзник на нацистка Германия).&lt;/p&gt;

&lt;p&gt;==&lt;/p&gt;

&lt;p&gt;Тези деца носят белезите на кръвта по лицата си. Кръв, завещана им от бащи във все още крехка младежка възраст, които така са забравяли човешкия си страх от смъртта. Вражеска кръв, заради която силните на деня комунисти ще им търсят сметка и ще ги принуждават да избират. След един арест и побой в полицията, Матей прави своя избор, оправдан според него от безмерната му омраза и желание за отмъщение към неговия незнаен баща. Матей става част от властовия инструмент на новата комунистическа власт.&lt;/p&gt;

&lt;p&gt;==&lt;/p&gt;

&lt;p&gt;Едно заблудено писмо в наши дни, част от поредица писма, които незнайният баща на героя му изпраща без обратен адрес на всеки десет години, разкрива, че Матей има и брат. Благодарение на приятелите си в полицията, той започва да го издирва, предприемайки така пътуване и към себе си. Междувременно Матей започва да пише закъснелите си отговори до бащата, които така и никога няма да бъдат изпратени. Тези разкази за живота му, съчетани със съвременния сюжет, в който съпругата му бавно губи паметта си, отношенията с дъщеря му се пречупват, а заедно с колегите си той най-после прекрачва границите на дълга, формират голяма част от този сложен и многопластов роман.&lt;/p&gt;

&lt;p&gt;==&lt;/p&gt;

&lt;p&gt;**Мотивът за отцеомразата и отцеубийството е основен в цялата книга. **&lt;/p&gt;

&lt;p&gt;==&lt;/p&gt;

&lt;p&gt;Липсващият баща, за когото нищо не се знае, е тъкмо заради това непобедимо, обсебващо и непогрешимо присъствие, чиято единствена грешка е детето - остаряващия Матей. Омразата към него е сляпа, дълбочинна, инстинктивна и търси отмъщение. Матей не иска да намери баща си, а вместо това непрестанно го подлага мислено на едно Едипово по своя смисъл убийство, бранейки така своя и на майка му интимен свят. Тази близост е чистата ядка на личността му. Както пише авторът през думите на другия си важен герой, разказът е за “синове, които оплакват майките си”, за Stabat filius вместо Stabat mater, или нещо като обърнато християнство, защото те са деца на своите майки, а техен баща е войната. Впрочем “бащата” в романа винаги попада в ролята на врага (който в крайна сметка трябва да капитулира) - и войникът от нацистката армия, и самият Матей, превърнал се в лишен от всякакви сентименти секурист.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_“Няма по-често използвано и по-измамно оправдание за егоизма от любовта”. _&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Любовта като че ли липсва в този роман - страхът и любовта няма как да вървят заедно, пише авторът. И разсъждава още, че любовта е жестокостта да вземаш за себе си, а омразата жестокостта да отблъскваш, като единственото, което ги отличава, е тъгата - човек, който мрази, никога не е тъжен. Матей преживява първата си любов през омразата, втората - през отговорността, и само в последното му увлечение, по безумно по-младо момиче, е поддаването на неговата граница (както е по-късно и участието му в протеста на полицаите). Въпросното момиче му се привижда и в образа на несъстоялата се първа любов, затваряйки така кръга й, и на мамещата и лекомислена младост, която никога не е живяла във време на униформи.&lt;/p&gt;

&lt;p&gt;==&lt;/p&gt;

&lt;p&gt;В тази връзка “Децата на войната” е и разказ за старостта и за сблъсъка между поколенията. Восганян обаче го прави по оста про и анти-комунизъм, най-вече посредством образа на своя новооткрит брат Еуджен и на своя зет Тину, и двамата борци срещу режима, влизали в ареста заради убежденията си - единия преди, а другия по време на студентските протести през Революцията от началото на 90-те. За Тину униформата винаги е била заплаха, той мечтае за свят, в който хората са обединени от обичта си към, а не от страха си от едни и същи неща.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_Чия истина обаче е по-истинска? _&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Восганян отправя поредно предизвикателство към съвестта и осъдителността, като предлага нееднозначен поглед към конюнктурата на всяко едно време. “Разликата между демокрацията и диктатурата, е, че при диктатурата мислиш и не говориш, докато при демокрацията говориш, а не мислиш”, пише той и чертае откровен портрет на малко или много проваления преход, на днешните механизми на принуда и сплашване, подслушване и държане на къса каишка, на полицаите, които трябва да бранят държавата, но са принудени да протестират срещу нея, на измамите и финансовото обогатяване, на разтуреното производство, на днешното политическо задкулисие. Напразни ли са били отнесените бухалки, съпротивата и преди, и днес? Не е ли сходна технологията на подчинението и сега, и по времето на тоталитаризма, което Восганян обрисува с преследването му на политически бегълци, колективизацията, похода срещу мисълта, книгите и вярата. Въпрос, който не можем до болка да не разпознаем и в България!&lt;/p&gt;

&lt;p&gt;==&lt;/p&gt;

&lt;p&gt;**Униформата срещу свободния от нея човек **&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Дисциплината сама по себе си може да бъде начин на живот, но не може да придаде смисъл на ничий живот”, _пише Восганян&lt;/em&gt;. _Матей винаги е бил на нейна страна - страната на силата, на чукащия заплашително на вратата, на охраняваните граници. Докато е търсел да извади наяве страха на отсрещния противник, той не го е опознавал, а го е отчуждавал - подобно пациент, който не е длъжен да го обича, докато изпълнява дълга си към него. Но омразата към бащата, която като рак метастазира във всичко около него, предполага всъщност плен и несвобода, и на практика го “затваря” в униформата. Тя му дава сигурността, силата и правото, но му отнема свободата и справедливостта.&lt;/p&gt;

&lt;p&gt;==&lt;/p&gt;

&lt;p&gt;Една от най-споменаваните думи в книгата е именно “униформата”, като метонимия на властта, на облечената в закон сила, пред която честният човек често се чувства съкрушен. “Униформата беше онази част от него, лишена от пукнатини”, пише Восганян. Униформите пазят, но не освобождават. А отмъщението на облечения в униформа е безгранично, тъй като неограничено са му предоставени всички средства. “Избрах униформата, за да мога да си отмъстя според правилата, за да мога да създам канон на отмъщението”, признава Матей, който наказва бягащите към чужбина, защото са с гръб към него и с лица, пълни с надежда към света на баща му. Матей е от оцелелите в един жесток свят, защото спазва границите и наказва онези, които ги прекрачват. Възможно ли е да си едновременно и чудовище, и дисциплиниран?&lt;/p&gt;

&lt;p&gt;==&lt;/p&gt;

&lt;p&gt;Униформата върши всичко вместо Матей, тя е попила в мислите му, мисли вместо него и ако той я свали, тя би продължила да прави същото и сама, защото не униформите кървят, а телата, затворени в тях. Униформата е безлична същност, която сама облича и сменя човеците. Дори жените в живота на Матей са виждали първо и предимно нея: дали за да му се възхитят, да го презрат или да се страхуват от него. Оттеглен, резервиран, с хладен разум, Матей никога не си е позволявал да запита “Защо/” - въпроса, който отличава човека от животното, но защото е смятал въпросите за израз на безпомощност.&lt;/p&gt;

&lt;p&gt;==&lt;/p&gt;

&lt;p&gt;**Неговият новооткрит брат Еуджен, също такова “дете на войната”, **&lt;/p&gt;

&lt;p&gt;==&lt;/p&gt;

&lt;p&gt;споделя ненавистта към бащата, но при него тя е абсолютна омраза и към комунизма и властта. Бунтар цял живот, той е като обърнато огледално отражение на Матей, с когото споделят рядък синдром, наследен генетично по бащина линия. Разказите, които Еуджен пише и които съставляват останалата част от книгата, реконструират моменти от Втората световна война от гледната точка на германските войници, които той заварва в мъчителното очакване на неизбежната смърт, в разтегления момент на сцени, които напомнят дългите кадри на Тарковски. Чрез тези разкази Восганян постига впечатляваща визуална дълбочина в предаване на метафизичната същност на войната, като същевременно можем почти да я подушим, да я докоснем, да усетим студа и ужаса й.&lt;/p&gt;

&lt;p&gt;==&lt;/p&gt;

&lt;p&gt;В заключение да спомена и езика на Варужан Восганян - красив, смислен, зрял, пълен с дълбоки философско-поетични образи и символи. Неговите сценични описания на мигове и психологически състояния са затрогващи, а философските му разсъждения - проницателни и пространни. Текстът на книгата си кореспондира с Фауст и Достоевски, многократно споменавани вътре. Самият автор постига дълбоко проникновение за това как работят механизмите на базови човешки инстинкти, емоции и вътрешни двигатели: забравата, страха, отмъщението, прошката, паметта. Ето защо много силно препоръчвам този важен европейски роман за близкото и не толкова близко минало, който определено би трябвало да се изучава.&lt;/p&gt;
</description>
        <pubDate>Wed, 02 Oct 2019 00:00:00 +0000</pubDate>
        <link>/bookreviews/2019/10/02/12-12-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2%D0%B0%D1%80%D1%83%D0%B6%D0%B0%D0%BD-%D0%B2%D0%BE%D1%81%D0%B3%D0%B0%D0%BD%D1%8F%D0%BD-%D0%BC%D0%B0%D1%89%D0%B0%D0%B1%D0%B5%D0%BD-%D0%B8-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%B5%D0%BD-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%80%D0%BE%D0%BC%D0%B0%D0%BD.html</link>
        <guid isPermaLink="true">/bookreviews/2019/10/02/12-12-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2%D0%B0%D1%80%D1%83%D0%B6%D0%B0%D0%BD-%D0%B2%D0%BE%D1%81%D0%B3%D0%B0%D0%BD%D1%8F%D0%BD-%D0%BC%D0%B0%D1%89%D0%B0%D0%B1%D0%B5%D0%BD-%D0%B8-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%B5%D0%BD-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%80%D0%BE%D0%BC%D0%B0%D0%BD.html</guid>
        
        <category>децата на войната</category>
        
        <category>Варужан Восганян</category>
        
        <category>Парадокс</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Излезе новият роман на Димитър Шумналиев - &quot;Компарсита&quot; (откъс)</title>
        <description>&lt;p&gt;Излезе от печат новият роман на Димитър Шумналиев - „Компарсита”. Премиерата на книгата ще се състои на 2 октомври от 19 ч. в Casa Libri с участието на актьора Любомир Младенов.&lt;/p&gt;

&lt;p&gt;==&lt;/p&gt;

&lt;p&gt;Сложен, напрегнат, разпънат между поетичното и брутално натуралистичното, „Компарсита“ (376 лв., 16 лв.) е разказ за превратностите на историята в зловещите им, пародийно-гротескни форми, за вината и невъзможната любов, за разнопосочните пътища към спасението, пишат издателите от “Колибри”.&lt;/p&gt;

&lt;p&gt;==&lt;/p&gt;

&lt;p&gt;Началните страници ни пренасят в дома за сираци в имението на красивата госпожица Моника по време на Втората световна война. Под нежните й грижи, съпроводени от жертвени жестове за оцеляването им, нейните възпитаници, сред които е любимецът й Вит, изживяват съзряването си: сексуално и политическо.&lt;/p&gt;

&lt;p&gt;==&lt;/p&gt;

&lt;p&gt;После историята ни понася към 50-те години и един женски трудововъзпитателен лагер - място на неистови физически и психически извращения, където като „фашистки развратници“ са въдворени Моника и любимото момиче на Вит. Лекар в лагера, Вит прилага изумителни методи, за да лекува травмите и душите им. Следва началото на 60-те, или годините на „размразяването“…&lt;/p&gt;

&lt;p&gt;==&lt;/p&gt;

&lt;p&gt;_Димитър Шумналиев завършва с диплом Писателската програма на Университета в Айова, САЩ, специализира френски език и култура в Университета на По, Южна Франция. Дългогодишен журналист и писател, той е автор на десетки книги, превеждани на английски, руски, немски, френски и други езици. _&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;За сборника „Влюбени разкази” получава авторитетната литературна награда „Балканика” през 2004 г. Носител е и на Голямата награда за литература на Софийския университет „Св. Климент Охридски”. През 2016 г. „Колибри” издаде романа му „Бяло сладко” - първи по рода си художествен прочит на Бялото братство.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;**Прочетете откъс от книгата: **&lt;/p&gt;

&lt;p&gt;==&lt;/p&gt;

&lt;p&gt;Прекрасната Моника слизаше от файтона като шлейф, не докосваше стъпенките, а кацаше върху бухналите си воали и тръгваше по пясъчната алея към Дома, не, политаше по пясъчната алея с такава лекота, че ние, хлапаците, нейните възпитаници, нейните сираци, каквито бяхме до един, наблюдавахме иззад боровете не стъпки на жена, а облак от глухарчета.&lt;/p&gt;

&lt;p&gt;==&lt;/p&gt;

&lt;p&gt;Слизаше от файтона още по-ефирно, когато в него пътуваше Аксел Щерцинг, комендантът на Източния район. Или когато, озарен от очакване, той пристигаше заедно с нея с открития щайер, толкова лъскав, че фаровете произвеждаха светкавици. Когато Аксел Щерцинг се явяваше с цветя и вино, извеждаха сираците от централната сграда. Вечеряхме в лятната кухня, за да не виждаме какво става в къщата. Двуетажна постройка с двайсет стаи, салон за музика, библиотека с червени кадифени стени и хол с дъбови ламперии. Коридорите изведнъж се затапваха от заключени врати – зад тях се простираха пространствата, забранени за нас.&lt;/p&gt;

&lt;p&gt;==&lt;/p&gt;

&lt;p&gt;Макар и изведени от Дома, долавяхме немски маршове, гърмежа на бутилки шампанско, виенски валсове и пианото на госпожица Моника, нашата майка, която събираше сираците от Подуяне, Гара Искър, Ӑбдовица, Бусманци, Казичене – малки нещастници с още по-малки спомени. Тя свиреше до зори, танцуваше до зори, бутилките шампанско също гърмяха до зори, когато джипът на Аксел Щерцинг се изнизваше по пясъчната алея, съпроводен от взвод войници, оклюмали от нощния си наряд, уморени и прегънати като счупени кукли, буквално съсипани от изнемога.&lt;/p&gt;

&lt;p&gt;==&lt;/p&gt;

&lt;p&gt;Бяхме щастливи и съкрушени в тези утрини, когато щайерите мачкаха пясъчната алея на Бяла вода. Щастливи, защото учебните занятия се отменяха, и съкрушени, защото не успявахме да разгадаем среднощните ритуали. Така да се каже, оставахме на брега на нашите обяснения. Нямаше кой да ни бутне в течението.&lt;/p&gt;

&lt;p&gt;==&lt;/p&gt;

&lt;p&gt;Не знаехме защо с такава тържественост пристига Аксел Щерцинг, защо ни извеждат от Дома и какво толкова не можем и не бива да видим. По някакъв начин в тези празни утрини ние страдахме, съчувствахме на госпожица Моника, нашата майка хранилница, но много повече се измъчвахме от неясните причини за нейната меланхолия, с която ни приемаше в столовата, а главната възпитателка Василева лъжеше, че цял ден сме учили и че нищо не сме изгубили от подредената от прекрасната Моника програма. Странна смесица от часове по литература, древногръцка драматургия, европейска история, латински, френски, немски, по-рядко испански и – ура! – никаква математика. Затова застанахме пред живота като мъченици теоретици – никаква практическа подготовка. Tantum possumus, quantum scimus.&lt;/p&gt;

&lt;p&gt;==&lt;/p&gt;

&lt;p&gt;Възпитателката Василева, мома като господарката ни, лъжеше, защото искаше да се вкара в групата ни, да я представлява, като я спечели и с милосърдие, и със съучастие. Нещо като ятак на престъпленията. Тънки бръчки, дебели пръсти с черни нокти, енергична като часовник. Тя не само помагаше на прекрасната Моника, тя беше доставчик, шеф на слугините, готвача, градинаря, на чистачките, на портиерите, които хокаше като хамалин.&lt;/p&gt;

&lt;p&gt;==&lt;/p&gt;

&lt;p&gt;Госпожица Моника не лизва алкохол, заблуждаваше ни нашата възпитателка под залповете на тапите от шампанско. Щом Аксел Щерцинг си тръгнеше, Василева започваше да лъже, за да скрие тайната завист, каквато хранят непоканените на шампанско моми. В някаква степен нашата възпитателка се чувстваше измамена като нас – не сме видели нищо от спектакъла, само сме чували озвучаването. Филм без екран.&lt;/p&gt;

&lt;p&gt;==&lt;/p&gt;

&lt;p&gt;В такива сутрини се чувствахме излъгани, по-скоро ограбени, а когато вечерта прекрасната Моника ни канеше в салона, за да ни види, не можеше да слезе от меланхолията си, както клавишите не можеха да слязат от пианото.&lt;/p&gt;

&lt;p&gt;==&lt;/p&gt;

&lt;p&gt;Знаехме, че частта на офицера Аксел Щерцинг няма да допусне към сиропиталището да се приближи нито един партизанин. Бяхме защитени. Всеки дом трепереше – партизаните обвиняваха цялата област, че помага на германците, по-лошо – че обслужва германците, тия „окупатори“, както ги наричаха. Всички бяхме обединени от усещането за престъпление – едни, че участват в него, други – че не участват. А всички – че го консумират.&lt;/p&gt;

&lt;p&gt;==&lt;/p&gt;

&lt;p&gt;Градинарят, бивш моряк, все повтаряше, че горящ танкер не се гаси. Без Щерцинг направо сме си изгорели.&lt;/p&gt;

&lt;p&gt;==&lt;/p&gt;

&lt;p&gt;В тези меланхолни вечери върху масата в трапезарията се появяваха топли немски вурстчета, едри като конски задник пити хляб и представете си, шоколад, който Василева разчупваше мълчаливо, за да остави по едно парченце до чинията на всеки от нас – тъй мълчаливо, сякаш бяха златни медальони. Колкото повече ги гледахме, толкова по-ценни ставаха. Сякаш хващаха патина.&lt;/p&gt;

&lt;p&gt;==&lt;/p&gt;

&lt;p&gt;Василева вдигаше пръст, за да даде знак. Най-вкусния знак на вечерта, когато ни позволяваха да превърнем златото в какао.&lt;/p&gt;
</description>
        <pubDate>Wed, 02 Oct 2019 00:00:00 +0000</pubDate>
        <link>/newbooks/2019/10/02/10-56-%D0%B8%D0%B7%D0%BB%D0%B5%D0%B7%D0%B5-%D0%BD%D0%BE%D0%B2%D0%B8%D1%8F%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D0%B4%D0%B8%D0%BC%D0%B8%D1%82%D1%8A%D1%80-%D1%88%D1%83%D0%BC%D0%BD%D0%B0%D0%BB%D0%B8%D0%B5%D0%B2-%D0%BA%D0%BE%D0%BC%D0%BF%D0%B0%D1%80%D1%81%D0%B8%D1%82%D0%B0.html</link>
        <guid isPermaLink="true">/newbooks/2019/10/02/10-56-%D0%B8%D0%B7%D0%BB%D0%B5%D0%B7%D0%B5-%D0%BD%D0%BE%D0%B2%D0%B8%D1%8F%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D0%B4%D0%B8%D0%BC%D0%B8%D1%82%D1%8A%D1%80-%D1%88%D1%83%D0%BC%D0%BD%D0%B0%D0%BB%D0%B8%D0%B5%D0%B2-%D0%BA%D0%BE%D0%BC%D0%BF%D0%B0%D1%80%D1%81%D0%B8%D1%82%D0%B0.html</guid>
        
        <category>Димитър Шумналиев</category>
        
        <category>Колибри</category>
        
        <category>компарсита</category>
        
        <category>нова книга</category>
        
        <category>роман</category>
        
        
        <category>newbooks</category>
        
      </item>
    
      <item>
        <title>Чавдар Ценов: В четенето май сме се върнали във времената на &quot;Многострадалната Геновева&quot;</title>
        <description>&lt;p&gt;&lt;em&gt;&lt;strong&gt;Антония: Днес като че всеки може и си “позволява” да пише. Свива ли се разликата между това да си увлекателен в социалните мрежи, да издадеш бестселър или висококачествена проза/поезия?&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Чавдар&lt;/em&gt;&lt;/strong&gt;: Размива се, по-скоро. От друга страна, всеки има право да пише и всеки има право да си намира читатели. Проблемът не е в писането обаче, а в четенето. Четенето помага на писането, но не съм сигурен, че писането помага на четенето.&lt;/p&gt;

&lt;p&gt;==&lt;/p&gt;

&lt;p&gt;Понякога имам чувството, че в областта на четенето сме се върнали в онези времена на „Многострадалната Геновева“, чиято постановка описва Вазов в „Под игото“. Условността е същностен белег на изкуството, вторият план и прочие – също, но това сякаш убягва на част от четящите.&lt;/p&gt;

&lt;p&gt;==&lt;/p&gt;

&lt;p&gt;Те изискват директност, любимият им въпрос е: „Какво иска да каже авторът?“. Не разбират и нямат никакво намерение да разберат, че литературата е игра, сериозна игра, а не публицистични изговаряния на „истини“. Само че, като чуят „игра“, те се сещат за белот и футбол. Неслучайно българските ученици традиционно се представят зле на т. нар. четене с разбиране.&lt;/p&gt;

&lt;p&gt;==&lt;/p&gt;

&lt;p&gt;Не говоря за читателите изобщо, не говоря и за огромната маса нечетящи, говоря за част от читателите, но тази част сякаш става все по-голяма.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Кое е онова, което прави писателският глас специфичен и незабавно разпознаваем?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Ч&lt;/em&gt;&lt;/strong&gt;: Да приемем, че „незабавно“ е Божа работа. Там няма какво да се каже. Но да търсиш собствения си глас, своята си пътека в писането ми се струва задължително.&lt;/p&gt;

&lt;p&gt;==&lt;/p&gt;

&lt;p&gt;Стилът се изгражда както повечето неща на този свят. С много работа и постоянство. С усет към езика и стремеж към обновяването му. Добиеш ли стил, останеш ли му верен, няма как да не бъдеш разпознаваем.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Възможно ли е да откроим обща тенденция сред пишещите ни съвременници - или специфични предизвикателства, които да стоят пред тях днес?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Ч&lt;/em&gt;&lt;/strong&gt;: Нямам достатъчно широк и задълбочен поглед върху съвременната литература, за да откроя някаква тенденция, но мога да забележа, че обща тенденция в поведението на пишещите ни съвременници е саморекламата. Видно е, че литературният процес у нас е силно фрагментиран, дори атомизиран, ако не броим карикатурния Съюз на българските писатели и съществуващото само на книга Сдружение на български писатели. И понеже делото по спасяване на давещите се е в ръцете на самите давещи се, писателите най-често се саморекламират. Във фейсбук и аз съм част от този процес. За съжаление, да се саморекламираш е доста омерзително.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Как “не бива” – или поне не е добре – да се пише?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Ч&lt;/em&gt;&lt;/strong&gt;: Не е добре да се пише банално. Също така – нечестно, елементарно, пресметливо, подражателно…&lt;/p&gt;

&lt;p&gt;==&lt;/p&gt;

&lt;p&gt;Редицата е отворена, много неща могат да се добавят. Но пък малко е досадно да казваш какво „бива“ и какво – „не бива“. А досадно също не бива да се пише.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Има ли “задължителни” книги, които един пишещ човек трябва е прочел и кои са те лично за Вас?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Ч&lt;/em&gt;&lt;/strong&gt;: Безспорно има жалонни произведения, които е добре да прочетеш. Но ако нещо е задължително, то е да знаеш какво и как се е писало някога, какво и как – после, какво и как се пише сега. Не е задължително да спазваш нормативи – например как се пише сега – но е задължително да го знаеш. Като с правописа е – можеш да изписваш както си искаш думите, но първо трябва да знаеш как те се изписват в речника.&lt;/p&gt;

&lt;p&gt;==&lt;/p&gt;

&lt;p&gt;По-голямата част от книгите не са художествена литература. Добре би било пишещият човек да посяга и към тази по-голяма част – исторически, философски, географски, мемоарни и какви ли не други книги. И както при литературата – добре е да знае как са се развили тези неща, т.е. тяхната история. Ако все пак не му се чете историята на всичко надълго и нашироко, би могъл поне да прочете &lt;strong&gt;„Кратка история на почти всичко“ от Бил Брайсън&lt;/strong&gt;.&lt;/p&gt;

&lt;p&gt;==&lt;/p&gt;

&lt;p&gt;Колкото до мен, чел съм доста хаотично, всякакви неща, чел съм и 2, и 200 съм чел. Сред тях е имало и много плява. На пръв поглед спокойно съм могъл да мина и без тях. Но дали? Не оформят ли всички те моята пътека сред книжните полета?&lt;/p&gt;
</description>
        <pubDate>Tue, 01 Oct 2019 00:00:00 +0000</pubDate>
        <link>/talks/2019/10/01/11-07-%D1%87%D0%B0%D0%B2%D0%B4%D0%B0%D1%80-%D1%86%D0%B5%D0%BD%D0%BE%D0%B2-%D0%B2-%D1%87%D0%B5%D1%82%D0%B5%D0%BD%D0%B5%D1%82%D0%BE-%D0%BC%D0%B0%D0%B9-%D1%81%D0%BC%D0%B5-%D1%81%D0%B5-%D0%B2%D1%8A%D1%80%D0%BD%D0%B0%D0%BB%D0%B8-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D0%BD%D0%B0%D1%82%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BD%D0%B0%D1%82%D0%B0-%D0%B3%D0%B5%D0%BD%D0%BE%D0%B2%D0%B5%D0%B2%D0%B0.html</link>
        <guid isPermaLink="true">/talks/2019/10/01/11-07-%D1%87%D0%B0%D0%B2%D0%B4%D0%B0%D1%80-%D1%86%D0%B5%D0%BD%D0%BE%D0%B2-%D0%B2-%D1%87%D0%B5%D1%82%D0%B5%D0%BD%D0%B5%D1%82%D0%BE-%D0%BC%D0%B0%D0%B9-%D1%81%D0%BC%D0%B5-%D1%81%D0%B5-%D0%B2%D1%8A%D1%80%D0%BD%D0%B0%D0%BB%D0%B8-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D0%BD%D0%B0%D1%82%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BD%D0%B0%D1%82%D0%B0-%D0%B3%D0%B5%D0%BD%D0%BE%D0%B2%D0%B5%D0%B2%D0%B0.html</guid>
        
        <category>Чавдар Ценов</category>
        
        <category>писането</category>
        
        <category>разговор</category>
        
        
        <category>talks</category>
        
      </item>
    
      <item>
        <title>Йехуда Амихай: Свирепи спомени</title>
        <description>&lt;p&gt;Мисля тези дни за вятъра в косите ти,&lt;/p&gt;

&lt;p&gt;и за годините ми на света, предшествали&lt;/p&gt;

&lt;p&gt;твоето идване,&lt;/p&gt;

&lt;p&gt;и за вечността, към която преди теб съм&lt;/p&gt;

&lt;p&gt;потеглил,&lt;/p&gt;

&lt;p&gt;==&lt;/p&gt;

&lt;p&gt;и мисля за куршумите, които не ме убиха,&lt;/p&gt;

&lt;p&gt;но пък убиха моите приятели -&lt;/p&gt;

&lt;p&gt;тe, които бяха по-добри от мен понеже&lt;/p&gt;

&lt;p&gt;не продължиха да живеят;&lt;/p&gt;

&lt;p&gt;==&lt;/p&gt;

&lt;p&gt;и мисля си за теб през лятото&lt;/p&gt;

&lt;p&gt;застанала разголена, пред печката,&lt;/p&gt;

&lt;p&gt;или пък сведена, да виждаш по-добре, над книга&lt;/p&gt;

&lt;p&gt;под светлината в края на деня.&lt;/p&gt;

&lt;p&gt;==&lt;/p&gt;

&lt;p&gt;Да, имахме повече от живот.&lt;/p&gt;

&lt;p&gt;Сега ще трябва да го балансираме с тежки мечти,&lt;/p&gt;

&lt;p&gt;ще трябва да положим&lt;/p&gt;

&lt;p&gt;свирепи спомени над всичко,&lt;/p&gt;

&lt;p&gt;което някога е било днес.&lt;/p&gt;
</description>
        <pubDate>Mon, 30 Sep 2019 00:00:00 +0000</pubDate>
        <link>/translations/2019/09/30/11-39-%D0%B9%D0%B5%D1%85%D1%83%D0%B4%D0%B0-%D0%B0%D0%BC%D0%B8%D1%85%D0%B0%D0%B9-%D1%81%D0%B2%D0%B8%D1%80%D0%B5%D0%BF%D0%B8-%D1%81%D0%BF%D0%BE%D0%BC%D0%B5%D0%BD%D0%B8.html</link>
        <guid isPermaLink="true">/translations/2019/09/30/11-39-%D0%B9%D0%B5%D1%85%D1%83%D0%B4%D0%B0-%D0%B0%D0%BC%D0%B8%D1%85%D0%B0%D0%B9-%D1%81%D0%B2%D0%B8%D1%80%D0%B5%D0%BF%D0%B8-%D1%81%D0%BF%D0%BE%D0%BC%D0%B5%D0%BD%D0%B8.html</guid>
        
        <category>Йехуда Амихай</category>
        
        <category>поезия</category>
        
        <category>превод</category>
        
        
        <category>translations</category>
        
      </item>
    
      <item>
        <title>Рецензия: &quot;Странстващият албатрос&quot;, Деметра Дулева - за жертвите и самотата в постигането на свобода</title>
        <description>&lt;p&gt;“Странстващият албатрос” (изд. “Хермес”) е дебютната книга на Деметра Дулева и въпреки че историята в нея е измислена, тя звучи силно автобиографично. Казвам го не само в личен план, но и в смисъл на портрета, който авторката прави на родените през 70-те и 80-те, израснали в мътните времена на 90-те и много от тях принудени да изберат емиграцията в търсене на неясното си бъдеще. Едно цяло поколение, изгубено в преходността на редовете - политическа, социална, ценностна и морална.&lt;/p&gt;

&lt;p&gt;==&lt;/p&gt;

&lt;p&gt;Именно това се случва и с главната героиня Габриела в романа, разделен на три части по географски признак: първата в България до края на 90-те, а останалите - в мултикултурния Брюксел и вавилонския Париж от първото десетилетие на новия век. “Странстващият албатрос” е роман за жертвите и самотата в постигането на свобода и за цената да отлетиш от родината си, за да завоюваш собствено небе над иначе чужда територия. И въпреки че стеченията на обстоятелствата в живота на героинята донякъде са предвидими, генерични, видени в много други, вкл. литературни, примери, книгата успява да ни накара да съучастваме, в съпричастие и надежда.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Разбира се, символиката в заглавието е очевидна&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Огромната птица е символ на с години реещата се свобода и тук имаме история за преноса и изнасянето на мечтите върху едни широки криле, които - както на птицата, която Габи вижда в Брюксел, - са зад решетки. Решетките на неизбежни спънки, чужди правила и бездушни обстоятелства. Деметра Дулева обаче се разделя с героинята си в момент на свободно възземане, излитане и задържане в полет в максимална близост до нейната вътрешната и в крайна сметка непредадена същност. Мечтите, дори онези, които не можем да формулираме, имат своя инкубационен период.&lt;/p&gt;

&lt;p&gt;==&lt;/p&gt;

&lt;p&gt;Приятелката на главната героиня - Нора, е от “другия тип” емигранти, и силната връзка между двете в България се прокъсва на чужда територия. Нора е амбициозната, заземената, “реалистичната”, която трябва не просто да оцелее на всяка цена, но да успее в материален смисъл. Тя подчинява личните си желания на тази подредена цел, а нейният житейски цинизъм е необходимата маска. “Уроците”, които Нора дава на непораслата за живота, наивна, пълна с празни илюзии Габи (всичко това в кавички), за щастие не попадат на плодородна почва.&lt;/p&gt;

&lt;p&gt;==&lt;/p&gt;

&lt;p&gt;Разминаването в мечтите, в погледа върху живота и миналото и в идеята за успех, разделя приятелките, защото, както казва героинята, “поставени в извънредни обстоятелства, хората показват истинската си същност”. И докато Нора иска да се откъсне от всичко българско като срамно, утежняващо доказателство за вина, Габи мисли с обич за родителите, детството и най-вече първата си любов, оставени в родината. Именно тази любов е неизменното присъствие, което подкрепя и държи будна героинята в продължение на приключението й в търсене на отговор на въпроса “Коя съм аз и какво искам?”. Екзистенциален въпрос, който лесно можеш да забравиш, докато си зает да се справяш.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;А България е родината, който “боли като отрязан крайник”&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;“Странстващият албатрос” носи духа на момичешки/женски дневник, на “записки”, както ги нарича самата героиня. Авторката има прибран и подреден начин на разказване, повествованието върви предимно хронологично, езикът е лишен от изявена художественост и е по-скоро прям и натурален, а на места жаргонен, уличен, ежедневен. Без усуквания и финтифлюшки, какъвто е и животът на Габи, и много познат на моето поколение.&lt;/p&gt;

&lt;p&gt;==&lt;/p&gt;

&lt;p&gt;Не ми допаднаха може би само леко дидактическите включвания и обобщения на тема “как точно беше при комунизма/90-те”. Може би те са замислени да образоват по-младите читатели какво е било времето, тъй като те нямат преки спомени (впрочем за тях би било навярно недостатъчно), но за останалите от нас това звучи като ненужно преговаряне на общ спомен, който сме чели много пъти. Все пак намирам, че броят на тези отклонения е малко или много овладян.&lt;/p&gt;

&lt;p&gt;==&lt;/p&gt;

&lt;p&gt;Ако трябва да сравня романа с нещо друго познато, може би това е с друг подобен “имигрантски” роман, който четох наскоро, - “Бал в Мулен Руж” на Радостина А. Ангелова (&lt;a href=&quot;https://literaturnirazgovori.com/bookreviews/2019/09/09/11-41-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%BC%D0%B0%D1%80%D0%B0-%D0%B1%D0%B5%D0%BB%D1%87%D0%B5%D0%B2%D0%B0-%D0%B8-%D0%BA%D0%B0%D1%80%D1%82%D0%B8%D0%BD%D0%B0%D1%82%D0%B0-%D0%BD%D0%B0-%D1%82%D1%83%D0%BB%D1%83%D0%B7-%D0%BB%D0%BE%D1%82%D1%80%D0%B5%D0%BA-%D0%B2-%D0%B1%D0%B0%D0%BB-%D0%B2-%D0%BC%D1%83%D0%BB%D0%B5%D0%BD-%D1%80%D1%83%D0%B6-%D0%BD%D0%B0-%D1%80%D0%B0%D0%B4%D0%BE%D1%81%D1%82%D0%B8%D0%BD%D0%B0-%D0%B0-%D0%B0%D0%BD%D0%B3%D0%B5%D0%BB%D0%BE%D0%B2%D0%B0.html&quot;&gt;виж рецензия тук&lt;/a&gt;), и може би с Ирина Папанчева, която също пише точно от Брюксел. Самата Деметра Дулева живее в Париж, минала е и през Брюксел, и затова е предала много точно географски и атмосферно тези градове в книгата си.&lt;/p&gt;

&lt;p&gt;==&lt;/p&gt;

&lt;p&gt;Сред героите в романа има проститутки, гастарбайтери, бедни емигранти от най-низките социални слоеве, с различни религии и етноси, както и нормални местни чужденци, чиито образи са предадени донякъде предвидимо, но донякъде и с разчупване на предубежденията за тях. Междувременно захвърлени в един неочакван преход, младите българи с образование и културни наслоявания, ги пренасят и в чужбина на посвитите си криле, където се налага да ги крият или поне таят. Да, 90-те години видяха раждането на чалгата и ерцаз-културата, на мутрите и престъпно захранения бизнес, но това бе и онова незабравимо време на (рок) музика, свободни разговори за култура, изкуство и философия, на възбудени мечти за промяна и осъществяване.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Всички носехме в себе си онази естествена съпротива срещу злото и без никой да ни е учил, му се съпротивлявахме кой както може. Някои не издържаха, останалите развихме такъв имунитет и така калихме духа си, че сега оцеляваме навсякъде. (…) Ние, бедните емигранти, сме видели достатъчно, за да се самозалъгваме.”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Оцеляването в онези години не беше за всички, но онзи, който го умее, го прави и в не по-малко трудната среда на “чужбината”. В този смисъл Дулева развенчава мита, че чужбина е само рай за току-що излезлите от социализма, и ни внушава, че да оцелееш е предизвикателство на всяко място. А да се чувстваш чужденец е възможно както навън, така и в родината. Завършила музикалната консерватория, на Габи й се налага да работи съвсем друго, и все пак в това пътуване тя среща и неочаквана подкрепа, приятелства и шансове от съдбата. В крайна сметка, както заключава романът, “животът функционира в прости схеми” - въпреки трудността му.&lt;/p&gt;
</description>
        <pubDate>Fri, 27 Sep 2019 00:00:00 +0000</pubDate>
        <link>/bookreviews/2019/09/27/10-32-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%81%D1%82%D1%80%D0%B0%D0%BD%D1%81%D1%82%D0%B2%D0%B0%D1%89%D0%B8%D1%8F%D1%82-%D0%B0%D0%BB%D0%B1%D0%B0%D1%82%D1%80%D0%BE%D1%81-%D0%B4%D0%B5%D0%BC%D0%B5%D1%82%D1%80%D0%B0-%D0%B4%D1%83%D0%BB%D0%B5%D0%B2%D0%B0-%D0%B7%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%B8-%D1%81%D0%B0%D0%BC%D0%BE%D1%82%D0%B0%D1%82%D0%B0-%D0%B2-%D0%BF%D0%BE%D1%81%D1%82%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0.html</link>
        <guid isPermaLink="true">/bookreviews/2019/09/27/10-32-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%81%D1%82%D1%80%D0%B0%D0%BD%D1%81%D1%82%D0%B2%D0%B0%D1%89%D0%B8%D1%8F%D1%82-%D0%B0%D0%BB%D0%B1%D0%B0%D1%82%D1%80%D0%BE%D1%81-%D0%B4%D0%B5%D0%BC%D0%B5%D1%82%D1%80%D0%B0-%D0%B4%D1%83%D0%BB%D0%B5%D0%B2%D0%B0-%D0%B7%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%B8-%D1%81%D0%B0%D0%BC%D0%BE%D1%82%D0%B0%D1%82%D0%B0-%D0%B2-%D0%BF%D0%BE%D1%81%D1%82%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0.html</guid>
        
        <category>Деметра Дулева</category>
        
        <category>роман</category>
        
        <category>странстващият албатрос</category>
        
        <category>Хермес</category>
        
        
        <category>bookreviews</category>
        
      </item>
    
      <item>
        <title>Излезе &quot;Струни&quot; - новият, трети роман на Радко Пенев</title>
        <description>&lt;p&gt;Излезе „Струни” - новият, трети по ред роман на Радко Пенев, автор на „Ритуалът” и „Грехът на Лилит”. С него той напуска познатите жанрови рамки и създава болезнена притча за раните, които травмите от детството могат да оставят, пишат издателите от „Сиела”.&lt;/p&gt;

&lt;p&gt;==&lt;/p&gt;

&lt;p&gt;Съдбата не се нуждае от драматична обстановка, за да опустоши нечий живот. Нужен е само един облян от слънцето пазар и случаен поглед към съседната опашка. Един мъж и един поглед стигат, за да се смрази целият свят, времето да се разтегли и от процепите му да изпълзят дълбоко заровени спомени.&lt;/p&gt;

&lt;p&gt;==&lt;/p&gt;

&lt;p&gt;Няколко момчета се оказват на грешното място в грешното време. Години по-късно един мъж се сблъсква с мрачна тайна от миналото си на пазара. Тази неочаквана среща предизвиква вихрушка от емоции и възкресява спомена за непростимото. Причината се намира само на седем крачки. Разстоянието до жадувано изкупление. И вечността на една вселена, за да вземеш решение.&lt;/p&gt;

&lt;p&gt;==&lt;/p&gt;

&lt;p&gt;„Струни” е роман, който повдига неудобната тема за сексуалното насилие и раните, които никога не зарастват. Той напомня, че жестокостта поражда още жестокост и само собствените избори могат да променят пътя ни и да спасят човешкото в душата ни.&lt;/p&gt;

&lt;p&gt;==&lt;/p&gt;

&lt;p&gt;**Премиерата на „Струни” ще се състои от 18,30 ч. на 9 октомври 2019 г.  в Greenwich Book Center. **&lt;/p&gt;

&lt;p&gt;==&lt;/p&gt;

&lt;p&gt;Участие в нея ще вземат писателите Захари Карабашлиев и Георги Бърдаров. Входът е свободен.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Захари Карабашлиев&lt;/strong&gt;: &lt;em&gt;Радко Пенев е различен, психологически дълбок и умел в роман, който ни отвежда в една хем далечна, хем до болка позната чужбина – детството. Там, за разлика от разкървавените колене и пукнатите глави, раните на сърцето не зарастват лесно. А дали въобще зарастват?&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Светлозар Желев&lt;/strong&gt;: &lt;em&gt;„Струни“ е роман за възможните ни битиета, за потъването и спасението, за възможните избори и тежестта на миналото, за загубената невинност и детската жестокост, за зрелостта на годините и неизбежната ни връзка с травмите от детството. За струните, по които сами музицираме живота си.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Прочетете откъс от текста:&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Тя имаше зелени очи и сексът с нея бе страхотен. Нямам никаква представа защо се сетих за очите на Симона точно в този момент, но споменът измести контрастната, замръзнала в безвремие, ужасяваща реалност. Предполагам, че съзнанието ми се мъчеше да намери път за отстъпление, да ми предостави възможност да обърна гръб, все едно нищо не се е случило, и да се скрия в мислите си. Затова ми предлагаше спомен, за който и аз, и подсъзнанието ми бяхме наясно, че ще има безотказен ефект. Навярно в душата ми се бе активирал предпазен механизъм, своеобразна автоматична защита, която се грижеше не толкова за мен самия, колкото за нейното собствено оцеляване.&lt;/p&gt;

&lt;p&gt;==&lt;/p&gt;

&lt;p&gt;По някаква причина Симона смяташе зелените си очи за изключително красиви и обикновено ги клепаше с тонове грим, за да ги подчертае. В действителност, те бяха единственото грозно нещо в нея. Големи и изцъклени, със скучна, невзрачна форма, почти лишени от мигли, те бяха последното нещо, на което един мъж би обърнал внимание. Още по-неприятен бе начинът, по който ги използваше, когато искаше да впечатли някого. Сякаш играеше роля в средновековна мелодрама – извърташе глава встрани и пърхаше с мигли или хвърляше премрежен, изпълнен с огън според нея поглед изотдолу.&lt;/p&gt;

&lt;p&gt;==&lt;/p&gt;

&lt;p&gt;За разлика от очите є обаче, всичко останало в нея бе съвършено. Тялото є притежаваше подходящите пропорции и плавни извивки, с гладки дълги крака и прекрасни, стегнати гърди с остри връхчета. Ето това бе нещото, което трябваше да цапоти с грим, за да привлече нечие внимание, макар изобщо да не се налагаше. Така или иначе, гърдите й неизбежно повличаха и най-закоравелите мъжки души.&lt;/p&gt;

&lt;p&gt;==&lt;/p&gt;

&lt;p&gt;Не знам защо се сетих за цвета на очите й точно сега. Този, в когото се взирах, имаше кафяви. Нормални, такива, които поглеждаш и после забравяш. Предполагам, че според клиширания израз можеха да минат за приятелски или топли.&lt;/p&gt;

&lt;p&gt;==&lt;/p&gt;

&lt;p&gt;Сигурно беше заради очите на другия. Неговите очи човек едва ли можеше да забрави някога. Точно както секса със Симона и нейните зелени очи.&lt;/p&gt;

&lt;p&gt;==&lt;/p&gt;

&lt;p&gt;Хетерохромия. Така се наричаше заболяването, което бе определило особено рядката форма на оцветяване на очите му – един кафяв и един зелен ирис.&lt;/p&gt;

&lt;p&gt;==&lt;/p&gt;

&lt;p&gt;***&lt;/p&gt;

&lt;p&gt;==&lt;/p&gt;

&lt;p&gt;Осъзнавам, че нещо се е случило, но отначало не разбирам докрай какво. Замаян съм, вие ми се свят, но стоя изправен, здраво стъпил на краката си.&lt;/p&gt;

&lt;p&gt;==&lt;/p&gt;

&lt;p&gt;В момента, в който зърнах мъжа на съседната сергия, умът ми се изключи за един кратък миг. В дълбините на мозъка ми неочаквано избухна взрив от яркосиня светлина и синаптичните вериги се задръстиха от информация, спомени, толкова дълбоко скрити, никога неизваждани, те претовариха системата и тя се изключи за секунда, като пренасочи мисловните процеси по други канали, докато успее да обработи информацията.&lt;/p&gt;

&lt;p&gt;==&lt;/p&gt;

&lt;p&gt;За този кратък миг през мен прелетяха хиляди емоции, усукваха се, изграждаха се и се разпадаха, докато накрая се навързаха в ясна редица, толкова чиста и разбираема, че съм способен да се разплача от съжаление към заблудения нещастник, който бях само допреди миг.&lt;/p&gt;

&lt;p&gt;==&lt;/p&gt;

&lt;p&gt;Те са вече тук. Спомените са заредени в съзнанието ми като диапозитиви в касетката на проектор, която се върти с шеметна скорост и по незнайни причини ги изхвърля един след друг привидно без всякаква връзка, докато накрая картината не се нареди пълна, ясна и разбираема. Патрони в барабана на револвер, с който играеш на руска рулетка. Всички до един са насочени в главата ми и в барабана няма празни гнезда.&lt;/p&gt;

&lt;p&gt;==&lt;/p&gt;

&lt;p&gt;Те са тук, винаги са били. Остава само да ги подредя, изживея отново и осъзная докрай.&lt;/p&gt;

&lt;p&gt;==&lt;/p&gt;

&lt;p&gt;***&lt;/p&gt;

&lt;p&gt;==&lt;/p&gt;

&lt;p&gt;– Да взема ли и краставици?&lt;/p&gt;

&lt;p&gt;==&lt;/p&gt;

&lt;p&gt;Чувам въпроса на жена си, но не мога да се насиля да отместя очи от мъжа на съседната сергия. Висок е почти колкото мен, но годините не му се отразяват по същия начин. Изглежда по-слаб и стегнат, а е с няколко години по-голям. Късата му коса кара скулите му да изпъкват. Създава впечатление за решителен и уверен в себе си мъж. Пред него има опашка от няколко души, които оглеждат плодовете, но той, изглежда, е сам. Отмествам поглед.&lt;/p&gt;
</description>
        <pubDate>Thu, 26 Sep 2019 00:00:00 +0000</pubDate>
        <link>/newbooks/2019/09/26/13-20-%D1%81%D1%82%D1%80%D1%83%D0%BD%D0%B8-%D0%BD%D0%BE%D0%B2%D0%B8%D1%8F%D1%82-%D1%82%D1%80%D0%B5%D1%82%D0%B8-%D1%80%D0%BE%D0%BC%D0%B0%D0%BD-%D0%BD%D0%B0-%D1%80%D0%B0%D0%B4%D0%BA%D0%BE-%D0%BF%D0%B5%D0%BD%D0%B5%D0%B2.html</link>
        <guid isPermaLink="true">/newbooks/2019/09/26/13-20-%D1%81%D1%82%D1%80%D1%83%D0%BD%D0%B8-%D0%BD%D0%BE%D0%B2%D0%B8%D1%8F%D1%82-%D1%82%D1%80%D0%B5%D1%82%D0%B8-%D1%80%D0%BE%D0%BC%D0%B0%D0%BD-%D0%BD%D0%B0-%D1%80%D0%B0%D0%B4%D0%BA%D0%BE-%D0%BF%D0%B5%D0%BD%D0%B5%D0%B2.html</guid>
        
        <category>Радко Пенев</category>
        
        <category>Сиела</category>
        
        <category>нова книга</category>
        
        <category>роман</category>
        
        <category>Струни</category>
        
        
        <category>newbooks</category>
        
      </item>
    
      <item>
        <title>Петко Симеонов: Ако не виждате около себе си таласъми, самодиви, вещици и извънземни, никой не ви е виновен</title>
        <description>&lt;p&gt;&lt;em&gt;&lt;strong&gt;Антония: На откриването на “Пиле, змия, звяр и дюля” възкликнахте, че никога не са ви организирали подобно тържество, а всъщност сте автор на доста книги. Почувствахте ли се преоткрит и какво бихте споделили за творчеството си преди настоящата книга на “Жанет 45” на онези млади читатели, които едва днес ще посегнат към вас. Препоръчайте им какво друго ваше да прочетат и разкажете какви са темите и героите в него.&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: Наистина за пръв път имах такова тържествено представяне на книга, но ще направя няколко уточнения във връзка с „откриване/преоткриване“.&lt;/p&gt;

&lt;p&gt;==&lt;/p&gt;

&lt;p&gt;Първият ми роман - &lt;strong&gt;„Две стъпала до покрива“&lt;/strong&gt;, излезе през 1987 г. в 25 000 тираж и беше продаден за два месеца. Беше поставен от Съюза на писателите на второ място в прегледа на романите през годината, като на първо място бе „партийно“ издържан роман на представителя на ДС в писателските среди Константин Кюлюмов. (Имаше такива „априлски“ прегледи на литературната продукция от предходната година.)  Значителна група доброволни сътрудници на СДС през пролетта на 1990 г.  му бяха читатели, идваха при мен на „Раковски“ 134, искаха ми автограф и се присъединяваха към нас.&lt;/p&gt;

&lt;p&gt;==&lt;/p&gt;

&lt;p&gt;Вторият ми роман, &lt;strong&gt;„Света Петка Българска“&lt;/strong&gt;, излезе през 1992 г. в 30 000 тираж. Представих го в голямата руска книжарница на „Дондуков“, а в няколко десетки селища съм имал срещи с негови читатели. Документално–мемоарната ми книга &lt;strong&gt;„Голямата промяна“&lt;/strong&gt; пък излезе през 1995 г. и също имаше добре посетено и широко медийно отразено представяне.&lt;/p&gt;

&lt;p&gt;==&lt;/p&gt;

&lt;p&gt;Другите ми книги са минали без представяне. Сега с &lt;strong&gt;„Пиле, змия, змей и дюля“&lt;/strong&gt; имах за пръв път пълна програма на ритуала, а на представянето от “Жанет 45”  в книжарница “Гринуич”, което се води от Митко Новков и Красимир Лозанов, присъстваше и една от внучките ми…&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Антония: Все пак кое бихте препоръчали на читателя? Кажете ни още малко за самите романи.&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: Първият ми роман не само е писан преди 10 ноември, но е издаден тогава. За героите и сюжета няма да говоря. В идеен план… в първата част той отхвърля Дон Кихот като положителен герой,  а втората част е спор с “Кандид” на Волтер – проблемът за смисъла на живота и идентичността на индивида не се решава с това „всеки да си работи градината“. Затова книгата се казва „Две стъпала до покрива“. Впрочем в текста не се споменават нито Дон Кихот, нито Кандид, макар единият от героите да произнася реплика на Дон Кихот. Иначе романът си е роман – любов, пари, опит за убийство…&lt;/p&gt;

&lt;p&gt;==&lt;/p&gt;

&lt;p&gt;**Продължавам да мисля, че положителната интерпретация на мита Дон Кихот е голяма беда за европейската култура. **&lt;/p&gt;

&lt;p&gt;==&lt;/p&gt;

&lt;p&gt;„Света Петка Българска“ пък е търсене на българското, което съм маскирал с играта на двуличието. И той е писан преди 10 ноември, но излезе едва през 1992 г.&lt;/p&gt;

&lt;p&gt;==&lt;/p&gt;

&lt;p&gt;Романът „Годините на заека“ (1998) е пародия на мемоарно-документалната ми книга „Голямата промяна“. Пародия за създаването на СДС, изборите на 7-мото ВНС и последвалите перипетии. На шега ще кажа, че не съм сигурен дали документалната ми книга или пародията е по-вярна за случилото се.&lt;/p&gt;

&lt;p&gt;==&lt;/p&gt;

&lt;p&gt;Сборникът „Бутилка оцет“ (2005) съдържа три новели. Първата е антиутопия. Кварталният изповедник (кварталният политически коректен фюрер, бивш офицер от ДС) е задал серия от въпроси на пенсиониран учител във връзка с убийство, извършено от военни на Международните миротворчески сили. Действието се развива в Република Горна България, светът се управлява от Световно правителство, ние сме етнорезерват, децата ни ги няма и т.н. Писах я по времето на войната в Югославия. Втората новела – „Кучетата на динозаврите“, и третата – „Окото на гълъба“ (публикувана в „Съвременник“) са в стила на новелите от „Пиле, змия, звяр и дюля“.&lt;/p&gt;

&lt;p&gt;==&lt;/p&gt;

&lt;p&gt;Но аз не по-малко харесвам електронните си книги. Те могат да се намерят онлайн в &lt;a href=&quot;http://www.omda.bg&quot;&gt;Omda.bg&lt;/a&gt; _(вижте в края на интервюто подробности за тях)* _Имам и други книги, но те са публицистика, документалистика, социология… Препоръчвам ги и тях!&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Антония: Какви са причините, поради които избрахте точно тези четири новели за новото издание?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: Причината е проста – пръснати са и реших да ги събера. Те са смислово свързани, но когато съм ги писал, не съм имал предвид връзката им. Новелите са картини на четири етапа от десетилетията, през които съм живял – строителството на социализма, рухването на комунизма, прехода, днешния ден. На 77 години съм и показвам на публиката – ето картинката, в която пребивавах. В новелите няма спомени. Те са фикции. Игра на въображението.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Антония: Мислите ли, че има неща, които един съвременен млад читател не би схванал в творбите ви? На разликата в поколенията, бита и властовите режими ли би ли се дължало това?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Сигурен съм, че има неща, които няма да бъдат разбрани от днешен младеж, но той няма да го знае. За него разказът ще си върви логично. За бъдещия читател, ако има такъв, не само моите книги, но всички днешни текстове ще бъдат затруднителни. Животът се развива с изключително темпо, езикът се променя, хората стават различни. Да се надяваме, че изкуственият интелект (ИИ), както сега автоматично превежда от чужди езици, в бъдеще ще превежда от съвременен български на бъдещ български.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Антония: Впечатли ме дързостта, с която иронизирате тоталитарната власт. В първата новела има един, несъществуващ подобно на Годо, герой - другарят Котев, който според вярата на протагониста ще го наблюдава, пази и ще му се притече на помощ, когато трябва. Живяхме с тази илюзия 45 години - има ли нещо, което я е заменило в днешно време. Кой е днешният господин Котев?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: „Другарят Котев“ в оригинала от осемдесета година е „другарят Костов“. Авторитетно, тежко име! На мен не ми правеше впечатление, но редакторката Надя Радулова ми обърна внимание, че в днешно време името е с букет от политически конотации. Съгласих се с нея и го смених. Това има връзка с предишния ви въпрос.&lt;/p&gt;

&lt;p&gt;==&lt;/p&gt;

&lt;p&gt;Често живеем с надеждата, че има някой, който може да реши проблема/проблемите ни. Има случаи на оправдано очакване, като отиването на лекар например. Но илюзиите са по-чести. Почнете от ходене по врачки до гласуването на избори с надеждата, че точно тази партия и този водач ще променят живота ни.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Здравите и млади хора трябва да са в пределна яснота – само лично те, с ум, образование, труд, в сътрудничество с другите, ще изградят своя живот. Неволята няма да дойде на помощ! Няма!&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Антония: Героят ви Змиелова е тип “свестните у нас считат за луди”. И все пак той успява да премине през живота без да се подчини на конюктурните правила. Поразсъждавайте за цената на това.&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: При всяка обществена система човек трябва да се съобразява с господстващите правила. На тяхната основа всяка обществена система формира доминантен тип личност. Тъй че, ако правилата ограничават свободите на изразяване, на инициатива, на индивидуална преценка, на вяра, на познаване на различното, на живот за собствена сметка, а заедно с това се поощрява скромността в претенции и потребление, разчитането на държавна грижа, самокритиката, безвъпросното приемане на порядките, то в обществото ще доминират личности от типа „&lt;em&gt;бройлер&lt;/em&gt;“, образно казано.&lt;/p&gt;

&lt;p&gt;==&lt;/p&gt;

&lt;p&gt;Този тип личности са затворени, недоверчиви, плашливи, глупавички, без реалистична самооценка за способности и труд, минималисти, чакащи „господин Котев“ да ги оправи…  Пуснати на свобода,  те или бързо стават жертви, или подтикнати от инстинктите си за живот, бягат, или остават на място и се борят да оцелеят. В борбата за оцеляване, при положение че не са социализирани в система, където се поощрява индивидуализма и предприемчивостта, свободата на изразяване и организиране, те са в изключително тежки условия. Истинско изпитание за Аза!&lt;/p&gt;

&lt;p&gt;==&lt;/p&gt;

&lt;p&gt;**В масовия случай бройлерът става бройлер в нов кокошарник с нови чорбаджии или пък се превръща в чалга личност или мутра… **&lt;/p&gt;

&lt;p&gt;==&lt;/p&gt;

&lt;p&gt;Има и забележителни изключения. Те са много тънка прослойка. Пръснати са. В процес на формиране е самосъзнаващ се елит.  Що се отнася до моя герой Змиелова, той е наивен, но е духовно силен човек. Той е белязан!&lt;/p&gt;

&lt;p&gt;==&lt;/p&gt;

&lt;p&gt;Почти всички хора се раждат добри и честни. С индивидуални различия и особености душата на всеки е такава. Генетично злите, жестоки и морално студени хора са малцинство. После обаче идва социализацията и саморазвитието, които от душата изковават вътрешния и външен Аз. Случва се Азът да трансформира душата толкова кардинално, че от добротата и честността  да остане само базовото чувство за правота. Всеки до края на живота си остава прав за себе си.&lt;/p&gt;

&lt;p&gt;==&lt;/p&gt;

&lt;p&gt;В християнството има забележителен ритуал – човекът на смъртния си одър се изповядва, дава му се прошка и причастие. Той докрай трябва да бъда прав! Ако почине неоправдан, ще ври в казана за греховете си. Затова дори на осъдения на смърт преди екзекуцията се е давало право на изповед и опрощаване. Той трябва да умре оправдан и така за себе си прав. Почувства ли, че не е прав, човек или търси прошка, тук е изповедта, или използва други културни модели, за да възвърне усещането си за правота, а ако не се справи – умира. Физически умира и в това няма шега.&lt;/p&gt;

&lt;p&gt;==&lt;/p&gt;

&lt;p&gt;**Възвръщането на правотата! Един от големите проблеми на българската етнокултура. **&lt;/p&gt;

&lt;p&gt;==&lt;/p&gt;

&lt;p&gt;Като разбереш, че не постъпваш добре, как оправдаваш себе си? Как стигаш до вътрешното си усещане за правота и приемане/компромис с грешките си? Особеност на Змиелова е, че се е родил изключително чувствителен за своята правота. У него няма компромис с нея. Това е толкова силно, че той е наивен до глупост. В очите на другите. Змиелова не е жертва, не е страдалец. Той живее себе си до краен предел и бива убит от стремежа си към правотата. Правота, олицетворена от змията… Змиелова е трагичен герой.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Антония: Понякога, докато ви четях, наистина се чудех дали даден странен образ непременно трябва да символизира нещо или често просто е плод на играта на вашето свежо, закачливо, самонаслаждаващо се въображение? Да търсим ли винаги подсмисъл?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: Всяко творчество е създаване на нещо, което го е нямало. Литературното произведение е мъничък или голям джоб в духовното пространство. Можете да го наречете всякак – сепаре, напръстник, кариес, зала… Вътре в себе си то има своя атмосфера и логика, своя истина и достоверност. Образът, думата, смисълът са валидни в него. Но в него резонира светът на живота и народният дух. Произведението е резонатор. И обратно, неговите образи и смисли може да резонират в цялото духовно пространство. Това е естествено.&lt;/p&gt;

&lt;p&gt;==&lt;/p&gt;

&lt;p&gt;**Категорично – в моите работи няма самоцелно фантазиране! **&lt;/p&gt;

&lt;p&gt;==&lt;/p&gt;

&lt;p&gt;Може да има несполучлив образ, но не и самоцелен. Образите обаче са в хармония и подредени в текста, казват нещо. Макар и не винаги, те са като буквите. Подредени един до друг, добиват цялостен смисъл. От полето на синтаксиса преминават в полето на семантиката. Ние разпознаваме и означаваме Бай Ганьо благодарение на другите образи в разказа на Алеко (влак, купе, баня, гара, избори, Иречек, мускали и т.н.). Вън от компанията на другите алекови образи, той е охранен и простоват търговец на розово масло. Прототип. Нищо повече.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Антония: На места прибягвате до формули на магическия реализъм и абсурдизма - какво дава това на текстовете ви? Означава ли то, че реалността (тук си мислим и за литературния соцреализъм) е твърде скучна и предвидима като материал?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: Да вземем за пример житейски случай – двама братя. Единият е женен. Другият се влюбва в жена му и става неин любовник. Тайно влюбените решават да се отърват от съпруга и го убиват. Пряко засегнат член на семейството разбира за престъплението и крои план за отмъщение. Престъпната двойка подозира за намеренията му и за да се предпази, въвлича в конфликта други хора. Следват серия от саморазправи, в резултат на което загиват осем души.&lt;/p&gt;

&lt;p&gt;==&lt;/p&gt;

&lt;p&gt;Случаят може да бъде разказан по различни начини. Жълта криминална хроника. Роман на ужасите. Порнографски роман. Романтична история. Педагогическа проповед. Психологически анализ. Новела на абсурдизма и т.н. Искам да кажа, че структурите на случващото се в живота, и при социализма, и при капитализма, и във феодализма и т.н., може да имат морална или правна багра, но те сами по себе си нито са магически, нито абсурдни. Зависи как ще бъдат разказани! Отношението ни към случващото се често е по-важно от случилото се.&lt;/p&gt;

&lt;p&gt;==&lt;/p&gt;

&lt;p&gt;Не зная защо прибягвам до формули на магическия реализъм и абсурдизма, както го определяте вие. Така ми е удобно и забавно да пиша. По друг начин не мога и оттук идваха проблемите ми преди 10 ноември. А споменатият по-горе случай с осемте загинали е схемата на сюжета на „Хамлет“.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Антония: Кои са необичайните неща, които се случват на един обикновен човек днес? И къде сюжетите са по-фантасмагорични - в литературата или в политиката?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: Всичко може да се разкаже но необичаен начин. Пътуване в метрото, среща с отдавна невиждан приятел, ядене на шкембе чорба, ползване на асансьор или размислите на едно сляпо куче. Всичко и навсякъде, както в реда на нещата, така и фантасмогорично. Ако не виждате около себе си таласъми, самодиви, върколаци, вещици, извънземни, то никой не ви е виновен.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;Антония: Следите ли българската съвременна литература или не ви остава време, и ако да - бихте ли откроили имена, които са ви впечатлили?&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Петко&lt;/em&gt;&lt;/strong&gt;: Следя, доколкото я има в библиотеките. Имена няма да споменавам, защото не съм компетентен. При мен нещо е попаднало, друго не е. Впечатлението ми е изградено от случайности.&lt;/p&gt;

&lt;p&gt;==&lt;/p&gt;

&lt;p&gt;Искам да кажа на пишещите братя и сестри, да не обръщат внимание на външни на тях оценки. Ако имате честен контакт със себе си и има доверие между вътрешния ви и външния ви аз, вашето творчество и вашите произведения са точно толкова значими, колкото вие си ги мислите. Други може да успеете да подведете и те да са съгласни, себе си – не.&lt;/p&gt;

&lt;p&gt;==&lt;/p&gt;

&lt;p&gt;*&lt;em&gt;През май 2019 г. пуснах онлайн новела, писана в особен стил – ритмична проза: „&lt;/em&gt;&lt;a href=&quot;http://www.omda.bg/page.php?tittle=%D0%A0%D0%9E%D0%94%D0%95%D0%9D%D0%98%D0%AF%D0%A2_%D0%9D%D0%95%D0%A0%D0%95%D0%94%D0%9D%D0%9E&quot;&gt;&lt;em&gt;Роденият нередно&lt;/em&gt;&lt;/a&gt;&lt;em&gt;“. През декември 2017 г. излезе новелата „&lt;/em&gt;&lt;a href=&quot;http://www.omda.bg/page.php?tittle=НЕВЕНА&amp;amp;IDMenu=423&amp;amp;IDArticle=6228&quot;&gt;&lt;em&gt;Невена&lt;/em&gt;&lt;/a&gt;&lt;em&gt;“, която пък е в стил тотален реализъм. Трудно може да се издаде в книжно тяло, понеже има над сто изображения, и представлява достоверен разказ по картинки. Това е първата Фейсбук новела на български език. „В този разказ има труп, секс, кръв, пукотевица, любов, любов и много пари“, а идеята е „животът е изпитание“. През 2016 г.  пуснах стихосбирката „&lt;/em&gt;&lt;a href=&quot;http://www.omda.bg/page.php?tittle=На_нищото_в_ръкава&amp;amp;IDMenu=423&amp;amp;IDArticle=6289&quot;&gt;&lt;em&gt;На нищото в ръкава&lt;/em&gt;&lt;/a&gt;&lt;em&gt;“, а другата ми книга - „&lt;/em&gt;&lt;a href=&quot;http://www.omda.bg/page.php?tittle=Забравено_пиано&amp;amp;IDMenu=423&amp;amp;IDArticle=4965&quot;&gt;&lt;em&gt;Забравено пиано&lt;/em&gt;&lt;/a&gt;&lt;em&gt;“ е с особени къси парчета, пак писани в мой стил. „&lt;/em&gt;&lt;a href=&quot;http://www.omda.bg/page.php?tittle=%D0%A1%D0%B2%D0%B5%D1%82%D0%BB%D0%B8%D0%BD%D0%B0_%D0%BD%D0%B0%D0%B4_%D0%B1%D1%80%D0%BE%D0%B4%D0%B0&quot;&gt;&lt;em&gt;Светлина над брода&lt;/em&gt;&lt;/a&gt;&lt;em&gt;“ издадох през 2015 г., като някои от текстовете в нея са публикувани в периодичния печат.&lt;/em&gt;&lt;/p&gt;
</description>
        <pubDate>Wed, 25 Sep 2019 00:00:00 +0000</pubDate>
        <link>/interviews/2019/09/25/11-02-%D0%BF%D0%B5%D1%82%D0%BA%D0%BE-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%BD%D0%BE%D1%82%D0%BE-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD%D0%B8%D0%B5-%D0%B5-%D0%BC%D1%8A%D0%BD%D0%B8%D1%87%D1%8A%D0%BA-%D0%B8%D0%BB%D0%B8-%D0%B3%D0%BE%D0%BB%D1%8F%D0%BC-%D0%B4%D0%B6%D0%BE%D0%B1-%D0%B2-%D0%B4%D1%83%D1%85%D0%BE%D0%B2%D0%BD%D0%BE%D1%82%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE.html</link>
        <guid isPermaLink="true">/interviews/2019/09/25/11-02-%D0%BF%D0%B5%D1%82%D0%BA%D0%BE-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%BD%D0%BE%D1%82%D0%BE-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD%D0%B8%D0%B5-%D0%B5-%D0%BC%D1%8A%D0%BD%D0%B8%D1%87%D1%8A%D0%BA-%D0%B8%D0%BB%D0%B8-%D0%B3%D0%BE%D0%BB%D1%8F%D0%BC-%D0%B4%D0%B6%D0%BE%D0%B1-%D0%B2-%D0%B4%D1%83%D1%85%D0%BE%D0%B2%D0%BD%D0%BE%D1%82%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE.html</guid>
        
        <category>Петко Симеонов</category>
        
        <category>интервю</category>
        
        <category>Жанет 45</category>
        
        
        <category>interviews</category>
        
      </item>
    
  </channel>
</rss>
