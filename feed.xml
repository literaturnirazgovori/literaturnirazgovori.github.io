<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Tue, 05 Mar 2019 09:48:31 +0000</pubDate>
    <lastBuildDate>Tue, 05 Mar 2019 09:48:31 +0000</lastBuildDate>
    <generator>Jekyll v3.8.5</generator>
    
      <item>
        <title>Ейлиш ни Гуивна за връзката си с България, съвременната ирландска литература и &quot;изгубената&quot; Ирландия</title>
        <description>&lt;p&gt;&lt;em&gt;Ирландската писателка Ейлиш ни Гуивна, автор на множество романи, разкази и детски книги и носител на редица награди за проза, излезе за първи път и на български. Разказите в “Литературен обяд” (изд. ICU), са подбрани специално за българското издание. Вижте _&lt;a href=&quot;https://literaturnirazgovori.com/bookreviews/2019/02/25/10-14-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B5%D0%B9%D0%BB%D0%B8%D1%88-%D0%BD%D0%B8-%D0%B3%D1%83%D0%B8%D0%B2%D0%BD%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B5%D0%BD-%D0%BE%D0%B1%D1%8F%D0%B4-%D1%81-%D0%B2%D0%BA%D1%83%D1%81-%D0%BD%D0%B0-%D0%B8%D1%80%D0%BB%D0%B0%D0%BD%D0%B4%D0%B8%D1%8F.html&quot;&gt;_рецензия за сборника ТУК_&lt;/a&gt;&lt;/em&gt;. _&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;Антония: Няколко пъти в разказите си споменавате България, имате и цял един, посветен на нея. Каква е връзката ви с България и дали преживяванията и впечатленията на героинята ви са ваши собствени, вкл. трудността й в усвояването на българския език?&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;Ейлиш:&lt;/strong&gt;&lt;/em&gt; Връзката ми с България идва оттам, че моят син е женен за българка. Живеят в Ирландия, но сватбата им беше през 2015 г. в Пловдив. Отидох на сватбата, разбира се, и се влюбих в България. За моя изненада открих, че в един от нашите университети се предлага вечерен курс по български език и се записах. Сега идвам в България веднъж на годината, а три пъти съм посещавала и лятно училище по български език във Велико Търново.&lt;/p&gt;

&lt;p&gt;==&lt;/p&gt;

&lt;p&gt;Историята, свързана с България в сборника, е напълно фиктивна, както със сигурност се досещате. Никога не съм била отвличана от роми, нито съм отсядала в българско село. Не съм сигурна какво я вдъхнови. Исках да напиша нещо, чието действие се развива в България, и да си го измисля. Може да се каже, че текстът е вдъхновен от мои впечатления, докато шофирах покрай малки и почти изоставени села. Наблюденията на героинята за езика са си изцяло мои, обаче.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;**А: Успявате да говорите езика на много различни един от друг герои, живели в най-различни исторически времена или социални прослойки. Трудно ли е да влезете в съзнанието на простовата медицинска сестра от предградията, после на младо момиче от времената на Големия глад, а след това на съвременен литературен сноб или руска имигрантка? **&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;Е:&lt;/strong&gt;&lt;/em&gt; Не е трудно. Предполагам, че предизвикателството е да го направиш добре, да влезеш убедително в главата и гласа на друго същество. Всъщност съм малко скептична за способностите си, или в чиито и да било други способности, да се пише коректно и вярно с гласа на човек, живял преди двеста години, например.&lt;/p&gt;

&lt;p&gt;==&lt;/p&gt;

&lt;p&gt;Много неща в човешката природа не се променят особено във времето, но някои - да, и мисля, че писателите често проектират чувства и идеи от собственото си време въхру герои от миналото. Можем да се опитаме да вникнем обаче. Мадам Бовари, c’est moi, съм аз, както казва Флобер. В известен смисъл, независимо къде и кога живее един герой, c’est moi.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;А: В някои от историите ви има великолепни картини на една по-стара, провинциална Ирландия, с нейните китни селца и природа, с особените й типажи. Описанията ми напомниха за собственото ми детство в моето балканско село. Това ли е “селската” Ирландия, която помните от детството си? Кажете ни нещо повече за нея и онова време и как се е променила през последните десетилетия.&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;Е:&lt;/strong&gt;&lt;/em&gt; Да, това е. Родена съм в града, в Дъблин, през 1954 г. и посещавах тези селца в провинцията по време на ваканциите от около 1960 година. В онези дни начинът на живот там беше напълно различен от този в Дъблин. А когато баща ми, който произхожда от едно от тези места, ни разказваше истории за собственото си детство, той описваше един начин на живот не по-различен от този през Средновековието - най-често в положителен смисъл.&lt;/p&gt;

&lt;p&gt;==&lt;/p&gt;

&lt;p&gt;Всичко в Ирландия се промени по време на моя живот. Всичко е по-модерно, а начинът на живот в селата не е много по-различен от този в града. Чувствам се щастливка, че съм познавала Ирландия в миналото, но се радвам, че днес живея в модерна страна.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;А: Не винаги следвате строго сюжетните правила - например да осигурите задължително кулминация, обрат или катарзис. Това придава известна неочакваност на историите ви.&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;_**Е: **_Не съм много добра в сюжетите. Само че това, според мен, е характерно за късите разкази - за типа, който и аз пиша, модерния тип разказ, както е създаден от Чехов и Джойс за пръв път. Понякога една чехова история има сюжет, но много пъти - никакъв.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;А: Сред моите фаворити в този сборник са литературните разкази. Те представят едно нефункционално, снобско и като цяло патетично състояние на литературния естаблишмънт - картина, която толкова напомня на тази в България. Това ли е действителното състояние на издателския бизнес в страната ви? Създава ли властта в литературата порочен кръг, в който изкуството се губи, а посредствеността разпределя пари и връзки?&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;Е:&lt;/strong&gt;&lt;/em&gt; Е, в историите преувеличавам, все пак те са сатира. Не е толкова лошо, колкото го описвам! Но, разбира се, съществуват съперничества и вражди, има снобизъм, има дух на съревнование. И мисля, че винаги е любопитно да се наблюдава как работят комисиите, които връчват награди, работа или каквото и да било друго. Невероятно е да се проследи динамиката: силните и слабите гласове, властните хора, които обичат да се разпореждат, и останалите. Да се види как се вземат решенията в една група.&lt;/p&gt;

&lt;p&gt;==&lt;/p&gt;

&lt;p&gt;Не бих се съгласила обаче, че литературната ни система е нефункционална, както и не смятам, че посредствеността управлява! Участвам в редица комисии и мога да кажа, че всъщност те винаги са доста справедливи. Мнението, което изразява героя ми Франси в “Литературен обяд”, не е мое. Аз съм повече като Пам, жената в борда. Но мога да си представя как би се чувствал някой като Франси, който не е успял.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;А: В тази връзка, как бихте определили състоянието на съвременната ирландска литература днес, като се имат предвид големите имена от миналото?&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;_**Е: **_Ирландската литература в добро здравословно състояние, според мен. Винаги сме имали силна литературна традиция. Един от проблемите е, че до сравнително скоро тя бе силно доминирана от мъже. Известните ни писатели - Джойс, Бекет, Хийни, Шоу - са всичките мъже. Това се промени през последните двайсет или трийсет години и сега има баланс що се отнася до пола на писателите. Имаме много писатели, много чудесни млади автори, и издателският бизнес в Ирландия също е в добро здраве.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;А: Всичките ви истории имат ясен социално-политически контекст, дори и само загатнат - как намирате страната си в днешните Брекзит времена?&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;Е:&lt;/strong&gt;&lt;/em&gt; Всички се надяваме Брекзит да не се случи. Ако има някакъв положителен аспект в ужасната заплаха “Брекзит”, то е, че се засили и затвърди самосъзнанието на Ирландия като европейска държава. Чувстваме се европейци. Разбира се, тревожим се много за ефекта, който Брекзит ще окаже върху границата между република Ирландия и Северна Ирландия.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;А: Ще има ли и втора ваша книга на български скоро? Какво да очакваме?&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;_**Е: **_Нека видим как ще тръгне първо тази. Но имам много истории, които чакат да бъдат преведени - така че кой знае!&lt;/p&gt;
</description>
        <pubDate>Tue, 05 Mar 2019 00:00:00 +0000</pubDate>
        <link>/interviews/2019/03/05/11-47-%D0%B5%D0%B9%D0%BB%D0%B8%D1%88-%D0%BD%D0%B8-%D0%B3%D1%83%D0%B8%D0%B2%D0%BD%D0%B0-%D0%B7%D0%B0-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%B8%D1%80%D0%BB%D0%B0%D0%BD%D0%B4%D1%81%D0%BA%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0-%D0%B8-%D0%B8%D0%B7%D0%B3%D1%83%D0%B1%D0%B5%D0%BD%D0%B0%D1%82%D0%B0-%D0%B8%D1%80%D0%BB%D0%B0%D0%BD%D0%B4%D0%B8%D1%8F.html</link>
        <guid isPermaLink="true">/interviews/2019/03/05/11-47-%D0%B5%D0%B9%D0%BB%D0%B8%D1%88-%D0%BD%D0%B8-%D0%B3%D1%83%D0%B8%D0%B2%D0%BD%D0%B0-%D0%B7%D0%B0-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%B8%D1%80%D0%BB%D0%B0%D0%BD%D0%B4%D1%81%D0%BA%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0-%D0%B8-%D0%B8%D0%B7%D0%B3%D1%83%D0%B1%D0%B5%D0%BD%D0%B0%D1%82%D0%B0-%D0%B8%D1%80%D0%BB%D0%B0%D0%BD%D0%B4%D0%B8%D1%8F.html</guid>
        
        <category>Ейлиш ни Гуивна</category>
        
        <category>интервю</category>
        
        <category>литературен обяд</category>
        
        <category>ICU</category>
        
        
        <category>interviews</category>
        
      </item>
    
      <item>
        <title>Рецензия: Уила Катър, &quot;Жена без път&quot; - за краха на една жена, един дом и цяла епоха</title>
        <description>&lt;p&gt;Чела съм “Жена без път” (изд. “Кръг”) на английски преди много години, но преводът на Надежда Розова, чрез който пристъпвам отново към тази книга, е великолепен и изключително точен. Писан през 20-те години на миналия век, романът на Уила Катър разказва с изящен език и дълбок символизъм за края на цяла една епоха навръх XIX век и за упадъка на едно забележително семейство. Че това е своеобразна трагедия е ясно още от въвеждащия надпис от шекспировата трагедия “Хамлет”.&lt;/p&gt;

&lt;p&gt;==&lt;/p&gt;

&lt;p&gt;Дискретно и индиректно, чрез съдбата на героите си - г-жа и капитан Форестър - романът документира големите икономически и обществени промени, които съпътстват края на поколението на пионерите в американския Запад, с неговите едри мечти и непрактичен авантюризъм, и настъпването на един самонадеян и прагматичен капитализъм. Действието се развива в градчето Суийт Уотър, едно от попътните на железницата, градена в дивите степи от мъже и предприемачи като самия кап. Форестър.&lt;/p&gt;

&lt;p&gt;==&lt;/p&gt;

&lt;p&gt;**Във фокуса на разказа обаче е преди всичко образът на очарователната г-жа Форестър, **&lt;/p&gt;

&lt;p&gt;==&lt;/p&gt;

&lt;p&gt;елегантна, неустоима и аристократична по своему дама, която завладява чувствата и въображението на всеки събеседник, дори когато е по домашному небрежна и естествена и не се съобразява с условностите.&lt;/p&gt;

&lt;p&gt;==&lt;/p&gt;

&lt;p&gt;Въпреки че гледната точка в романа е на всевиждащ разказвач, погледът към нея, както и към дома и живота на сем. Форестър, дължим преди всичко на младия Нийл, местно момче, което се явява страничен наблюдател в книгата - невинен, романтичен и до болка привързан към миналото. Той съпровожда семейството откакто е на 12 години до зрелостта си и смъртта на капитана. Именно заради него, за мен това е и&lt;/p&gt;

&lt;p&gt;==&lt;/p&gt;

&lt;p&gt;**роман на израстването, в който Нийл трябва да се прости с илюзиите си **&lt;/p&gt;

&lt;p&gt;==&lt;/p&gt;

&lt;p&gt;за миналото и за г-жа Форестър - че тя е особено, специално същество от друг свят, на което земните грешки и падения са чужди. Напротив, тя се оказва много от този свят. Свят който настъпва, за да отмени досегашния, и на който тя в крайна сметка се поддава, за да оцелее.&lt;/p&gt;

&lt;p&gt;==&lt;/p&gt;

&lt;p&gt;Междувременно Нийл се съпротивлява по всякакъв начин на своето възмъжаване и израстване. Той се опитва да удържи света такъв, какъвто го помни, да опази честта в дома на Форестър и неопетнен образа на госпожата. Към нея той изпитва платонична любов - като представителка на онзи довчерашен свят и поради нейната лоялност и грижа за капитана, негов символ. Затова Нийл поема и грижата за техния дом в момент, в който градът влиза в него, за да установи, че не е “нещо по-особено” от техните. Жест, който е и егоистичен, освен благороден, тъй като трябва да съхрани собствената му носталгия.&lt;/p&gt;

&lt;p&gt;==&lt;/p&gt;

&lt;p&gt;**Романът очертава ясно две класи - **&lt;/p&gt;

&lt;p&gt;==&lt;/p&gt;

&lt;p&gt;на аристокрацията, дошла да “облагородява” Запада (но носеща сама вина в отнемането на тези земи от индианците), и на обикновените хора, работници и преселници. Сем. Форестър рухват до “едни от тях”, а издигналите се новобогаташи и нови професионалисти влизат в земите и накрая в дома им. Техен представител е героят Айви Питърс - жесток младеж, който израства до богат местен адвокат. Катър противопоставя на онзи щедър към приятелите, широко скроен свят на Форестър, ръководен по-скоро от естетическите импулси на мечтатели с не винаги практични идеали, интересчийския, склонен към тъмни далавери с цел бърз печалба свят на новите банкери и адвокати, бележещ края на регионална Америка.&lt;/p&gt;

&lt;p&gt;==&lt;/p&gt;

&lt;p&gt;Финансово-икономическото рухване на кап. Форестър, този пионер, “градил Запада”, е символизирано от физическото му западане и обездвижване вследствие на последователни инциденти и болест - символ и на разбирането от онова време, че&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;парите и здравето/сексуалната мощ вървят ръка за ръка&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Един от ключовите моменти в романа е обезводняването на мочурището от Айви Питърс цел печалба - място, което при сем. Форестър е било неизползван финансов ресурс, оставен да доставя естетическа наслада с красотата и цветята си.&lt;/p&gt;

&lt;p&gt;==&lt;/p&gt;

&lt;p&gt;На новия свят с неговите далавери се противопоставя и благородния жест на капитана, който на практика фалира, за да обезвъзмезди вложителите във фалирала банка - жест, който младите акционери не последват. По този начин старият свят плаща за своята смяна, както е платил и онзи преди него - на индианците. В този смисъл невинни няма - това е просто кръговратът на времето. Земята, която капитан Форестър взема от индианците, му бива на свой ред отнета от следващото поколение.&lt;/p&gt;

&lt;p&gt;==&lt;/p&gt;

&lt;p&gt;**Двусмислието в заглавието е богато: “жената без път” **&lt;/p&gt;

&lt;p&gt;==&lt;/p&gt;

&lt;p&gt;е такава и в сексуален план, но и в обществено-икономически. Впрочем жестокост и сексуалност често вървят ръка за ръка при Уила Катър, като присъствието на интимни сцени винаги е обвързано с момент на откъсване и отразяване - на клечки, на клонки, на цветя, на телефонна жица. В една от първите сцени - и със срязването на очите на женска птица. Друг повтарящ се символ в книгата е падането, с което тя започва и завършва.&lt;/p&gt;

&lt;p&gt;==&lt;/p&gt;

&lt;p&gt;В заключение и за да не разкривам сюжета: това е прекрасен разказ за едно израстване и за една неизбежна историческа промяна, видяна през изключителния образ на героиня, която е вдъхновила впрочем и самия Фицджералд с необикновените си черти. Препоръчвам книгата!&lt;/p&gt;
</description>
        <pubDate>Tue, 05 Mar 2019 00:00:00 +0000</pubDate>
        <link>/bookreviews/2019/03/05/09-52-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%83%D0%B8%D0%BB%D0%B0-%D0%BA%D0%B0%D1%82%D1%8A%D1%80-%D0%B6%D0%B5%D0%BD%D0%B0-%D0%B1%D0%B5%D0%B7-%D0%BF%D1%8A%D1%82-%D0%B7%D0%B0-%D0%BA%D1%80%D0%B0%D1%85%D0%B0-%D0%BD%D0%B0-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D0%B5%D0%B4%D0%B8%D0%BD-%D0%B4%D0%BE%D0%BC-%D0%B8-%D1%86%D1%8F%D0%BB%D0%B0-%D0%B5%D1%80%D0%B0.html</link>
        <guid isPermaLink="true">/bookreviews/2019/03/05/09-52-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%83%D0%B8%D0%BB%D0%B0-%D0%BA%D0%B0%D1%82%D1%8A%D1%80-%D0%B6%D0%B5%D0%BD%D0%B0-%D0%B1%D0%B5%D0%B7-%D0%BF%D1%8A%D1%82-%D0%B7%D0%B0-%D0%BA%D1%80%D0%B0%D1%85%D0%B0-%D0%BD%D0%B0-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D0%B5%D0%B4%D0%B8%D0%BD-%D0%B4%D0%BE%D0%BC-%D0%B8-%D1%86%D1%8F%D0%BB%D0%B0-%D0%B5%D1%80%D0%B0.html</guid>
        
        <category>Уила Катър</category>
        
        <category>Кръг</category>
        
        <category>роман</category>
        
        <category>книга</category>
        
        <category>жена без път</category>
        
        
        <category>bookreviews</category>
        
      </item>
    
      <item>
        <title>Рецензия: Калин Донков, &quot;Отпечатък от никого&quot;</title>
        <description>&lt;p&gt;Защо след като знаем, че няма да възкръснем, живеем така, сякаш няма да умрем. Как се отнасяме с мъртвите си и селото ли граничи с гробищата или гробищата с него. Защо копнеем за отказ от мислене. Какво навява мирисът на липите. Колко е важно да се грижим за сабята си. Какви са мигриращите сюжети. Каква е историята на стихотворението “Незабрава” и песента “Бесаме мучо”. Кой има железни криле, които не летят, а разчистват пътя. Какво предсказва “мухата”. Защо да има здрава порта е най-важно за един моряк.&lt;/p&gt;

&lt;p&gt;==&lt;/p&gt;

&lt;p&gt;“Отпечатък от никого” на Калин Донков (изд. “Жанет 45”) е сборник с размисли по тези и други всевъзможни теми. Писани през годините за в. “Сега”, под перото на известния поет тези статии с вкус на есета и разкази са се отърсили се от всяко злободневие и са придобили една друга - поетична - актуалност. За всяко едно време.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;„Тук са събрани следи от близки и отдавнашни събития, минувачи, приятелства, тъги, които паметта разбужда за последен път – за да бъдат разказани. Опитвам да ги задържа в днешния свят с наивна убеденост, че още са му нужни и че миналото не е добра съдба за тях. Те блуждаят в пространствата на забравата – светещи прашинки от нашите души, които се надяват да ги уловим. Не посмявам да избегна този дълг”&lt;/em&gt;, пише самият автор за тях.&lt;/p&gt;

&lt;p&gt;==&lt;/p&gt;

&lt;p&gt;Симпатично старомоден (в най-добрия смисъл на тази дума), носталгичен и меланхоличен, Калин Донков се впуска с финес, проницателност и благосклонна отзивчивост в спомените, подпалени от случайни осезания, мисли и срещи - като цигара на старец.&lt;/p&gt;

&lt;p&gt;==&lt;/p&gt;

&lt;p&gt;С опита на великолепен поет, той ни навежда на фундаментални екзистенциални изводи за човека, съществуването и света, разказвайки ни най-обикновени случки. Чрез лични и битови истории адресира обществено-политически, социални и културни проблеми. Разбулва видимото, за да опази другите смисли. Улавя душата на ежедневието, магията на дребните жестове и завещаното от тленността ни. Обичайният свят придобива мистично-поетична аура в писането му.&lt;/p&gt;

&lt;p&gt;==&lt;/p&gt;

&lt;p&gt;В страниците на този сборник авторът обхожда родното си село, град Плевен, където е живял, куп софийски улици, градчета по морето, Балкана и чужбина, а героите му са случайни хора, съседи, роднини, приятели, зевзеци, характери с чудни съдби, хора-бисери в сивотата, поети и известни личности. “Герои” са и много предмети и неща - дървета, свещи, листопад, гробище, гласът на морето, миризми и светлини….&lt;/p&gt;

&lt;p&gt;==&lt;/p&gt;

&lt;p&gt;Калин Донков употребява думите така че да предаде невероятния си усет за атмосфера, с много детайли и нито един от тях случаен. С фина и милостива четка авторът очертава отминалите пейзажи на живота, на детството и младостта, докато историите приемат формата на алегории и притчи и обрасват със смисли отвъд делничното. Много от тях елегантно загатват за скрита поука, отварят пролука за ненатрапчиви размисли и изводи.&lt;/p&gt;

&lt;p&gt;==&lt;/p&gt;

&lt;p&gt;В заключение: всяка история в този сборник разказва друга и превежда света на самия себе си. Можете да ги четете в разбъркан ред и по всяко време. Препоръчвам силно!&lt;/p&gt;
</description>
        <pubDate>Fri, 01 Mar 2019 00:00:00 +0000</pubDate>
        <link>/bookreviews/2019/03/01/16-29-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%BA%D0%B0%D0%BB%D0%B8%D0%BD-%D0%B4%D0%BE%D0%BD%D0%BA%D0%BE%D0%B2-%D0%BE%D1%82%D0%BF%D0%B5%D1%87%D0%B0%D1%82%D1%8A%D0%BA-%D0%BE%D1%82-%D0%BD%D0%B8%D0%BA%D0%BE%D0%B3%D0%BE.html</link>
        <guid isPermaLink="true">/bookreviews/2019/03/01/16-29-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%BA%D0%B0%D0%BB%D0%B8%D0%BD-%D0%B4%D0%BE%D0%BD%D0%BA%D0%BE%D0%B2-%D0%BE%D1%82%D0%BF%D0%B5%D1%87%D0%B0%D1%82%D1%8A%D0%BA-%D0%BE%D1%82-%D0%BD%D0%B8%D0%BA%D0%BE%D0%B3%D0%BE.html</guid>
        
        <category>Калин Донков</category>
        
        <category>отпечатък от никого</category>
        
        <category>книга</category>
        
        <category>есета</category>
        
        <category>Жанет 45</category>
        
        
        <category>bookreviews</category>
        
      </item>
    
      <item>
        <title>Йехуда Амихай: Съвет за добра любов</title>
        <description>&lt;p&gt;Съвет за добра любов: не обиквай&lt;/p&gt;

&lt;p&gt;онези от далече. Вземи си някоя&lt;/p&gt;

&lt;p&gt;от близо.&lt;/p&gt;

&lt;p&gt;Така както разумната къща ще вземе&lt;/p&gt;

&lt;p&gt;местни камъни за строежа си,&lt;/p&gt;

&lt;p&gt;камъни които са изстрадали същия студ,&lt;/p&gt;

&lt;p&gt;и са изпечени в същото слънце.&lt;/p&gt;

&lt;p&gt;Вземи тази със златния венец&lt;/p&gt;

&lt;p&gt;край зеницата на тъмното око, нея&lt;/p&gt;

&lt;p&gt;която има определено знание&lt;/p&gt;

&lt;p&gt;за смъртта ти. Обичай също&lt;/p&gt;

&lt;p&gt;в руините, както се взема мед от&lt;/p&gt;

&lt;p&gt;трупа на лъва, който Самсон уби.&lt;/p&gt;

&lt;p&gt;==&lt;/p&gt;

&lt;p&gt;И съвет за лоша любов: С&lt;/p&gt;

&lt;p&gt;любовта останала&lt;/p&gt;

&lt;p&gt;от предишната&lt;/p&gt;

&lt;p&gt;създай си нова жена,&lt;/p&gt;

&lt;p&gt;после с което от нея остане&lt;/p&gt;

&lt;p&gt;направи си нова любов,&lt;/p&gt;

&lt;p&gt;и продължи така&lt;/p&gt;

&lt;p&gt;докато&lt;/p&gt;

&lt;p&gt;нищичко повече не остане.&lt;/p&gt;
</description>
        <pubDate>Fri, 01 Mar 2019 00:00:00 +0000</pubDate>
        <link>/translations/2019/03/01/14-25-%D0%B9%D0%B5%D1%85%D1%83%D0%B4%D0%B0-%D0%B0%D0%BC%D0%B8%D1%85%D0%B0%D0%B9-%D1%81%D1%8A%D0%B2%D0%B5%D1%82-%D0%B7%D0%B0-%D0%B4%D0%BE%D0%B1%D1%80%D0%B0-%D0%BB%D1%8E%D0%B1%D0%BE%D0%B2.html</link>
        <guid isPermaLink="true">/translations/2019/03/01/14-25-%D0%B9%D0%B5%D1%85%D1%83%D0%B4%D0%B0-%D0%B0%D0%BC%D0%B8%D1%85%D0%B0%D0%B9-%D1%81%D1%8A%D0%B2%D0%B5%D1%82-%D0%B7%D0%B0-%D0%B4%D0%BE%D0%B1%D1%80%D0%B0-%D0%BB%D1%8E%D0%B1%D0%BE%D0%B2.html</guid>
        
        <category>Йехуда Амихай</category>
        
        <category>поезия</category>
        
        <category>израелска поезия</category>
        
        <category>превод</category>
        
        
        <category>translations</category>
        
      </item>
    
      <item>
        <title>Класиката на братя Стругацки &quot;Понеделник започва в събота&quot; се завръща с илюстрации на Дамян Дамянов</title>
        <description>&lt;p&gt;Една от класиките на братя Стругацки - “Понеделник започва в събота”, се завръща на български език в ново издание на “Сиела”, илюстрирано от Дамян Дамянов. Книгата излиза другата седмица.&lt;/p&gt;

&lt;p&gt;==&lt;/p&gt;

&lt;p&gt;В един институт, скрит дълбоко в руските гори, учени с магически способности търсят пътя към абсолютното човешко щастие, вечната младост и смисъла на живота. В НИИЧАВО (Научноизследователски институт по чародейство и вълшебство) магията се е превърнала в наука. Там човек може да види духове, демони, джинове, харпии, къщата на кокоши крака на Баба Яга, да се срещне с Кашчей Безсмъртния, с Мерлин и дори със самия Змей Горянин.&lt;/p&gt;

&lt;p&gt;==&lt;/p&gt;

&lt;p&gt;Но не това е най-чудното. Там, като никъде другаде, са се събрали хора, които въпреки всички пречки, създавани им от съветската действителност, наистина обичат своята работа и предпочитат дори навръх Нова година да са в своя институт.&lt;/p&gt;

&lt;p&gt;==&lt;/p&gt;

&lt;p&gt;Това са хора, за които щастието е в непрекъснатото опознаване на непознатото и докато се занимават именно с това, на тях не са им нужни празници, трудът е удоволствие, а понеделникът започва още в събота.&lt;/p&gt;

&lt;p&gt;==&lt;/p&gt;

&lt;p&gt;“Да, те знаеха разни заклинания, умееха да превръщат водата във вино и никой от тях не би се затруднил да нахрани с пет хляба хиляда души. Но те бяха магове не за това. То беше черупката, външното. Те бяха магове, защото твърде много знаеха, толкова много, че количеството у тях най-после беше преминало в качество.”&lt;/p&gt;
</description>
        <pubDate>Fri, 01 Mar 2019 00:00:00 +0000</pubDate>
        <link>/newbooks/2019/03/01/10-41-%D0%BA%D0%BB%D0%B0%D1%81%D0%B8%D0%BA%D0%B0%D1%82%D0%B0-%D0%BD%D0%B0-%D0%B1%D1%80%D0%B0%D1%82%D1%8F-%D1%81%D1%82%D1%80%D1%83%D0%B3%D0%B0%D1%86%D0%BA%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-%D0%B7%D0%B0%D0%BF%D0%BE%D1%87%D0%B2%D0%B0-%D0%B2-%D1%81%D1%8A%D0%B1%D0%BE%D1%82%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D1%81-%D0%B8%D0%BB%D1%8E%D1%81%D1%82%D1%80%D0%B0%D1%86%D0%B8%D0%B8-%D0%BD%D0%B0-%D0%B4%D0%B0%D0%BC%D1%8F%D0%BD-%D0%B4%D0%B0%D0%BC%D1%8F%D0%BD%D0%BE%D0%B2.html</link>
        <guid isPermaLink="true">/newbooks/2019/03/01/10-41-%D0%BA%D0%BB%D0%B0%D1%81%D0%B8%D0%BA%D0%B0%D1%82%D0%B0-%D0%BD%D0%B0-%D0%B1%D1%80%D0%B0%D1%82%D1%8F-%D1%81%D1%82%D1%80%D1%83%D0%B3%D0%B0%D1%86%D0%BA%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-%D0%B7%D0%B0%D0%BF%D0%BE%D1%87%D0%B2%D0%B0-%D0%B2-%D1%81%D1%8A%D0%B1%D0%BE%D1%82%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D1%81-%D0%B8%D0%BB%D1%8E%D1%81%D1%82%D1%80%D0%B0%D1%86%D0%B8%D0%B8-%D0%BD%D0%B0-%D0%B4%D0%B0%D0%BC%D1%8F%D0%BD-%D0%B4%D0%B0%D0%BC%D1%8F%D0%BD%D0%BE%D0%B2.html</guid>
        
        <category>понеделник започва в събота</category>
        
        <category>Стругацки</category>
        
        <category>роман</category>
        
        <category>нова книга</category>
        
        <category>Сиела</category>
        
        
        <category>newbooks</category>
        
      </item>
    
      <item>
        <title>Иглика Дионисиева за приказките си: Събрах текстове, които са милостиви към възрастните</title>
        <description>&lt;p&gt;&lt;em&gt;Вижте _&lt;a href=&quot;https://literaturnirazgovori.com/bookreviews/2019/02/27/11-08-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B8%D0%B3%D0%BB%D0%B8%D0%BA%D0%B0-%D0%B4%D0%B8%D0%BE%D0%BD%D0%B8%D1%81%D0%B8%D0%B5%D0%B2%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B8-%D0%BE%D1%82-%D0%B2%D0%B8%D1%81%D0%BE%D0%BA%D0%BE%D1%81%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0.html&quot;&gt;_рецензия за книгата_&lt;/a&gt;&lt;/em&gt; “Приказки от високосната година” (изд. “Жанет 45”)._&lt;/p&gt;

&lt;p&gt;&lt;strong&gt;&lt;em&gt;Антония: Предполагам, че и ти си чела много стари приказки като дете? Какво е обаче да пишеш “приказки” през XXI век?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Иглика:&lt;/em&gt;&lt;/strong&gt; Признавам, не бяха чак толкова много приказките в детството си. Имах няколко любими книжки – с приказки на Ран Босилек, Братя Грим и Елин Пелин. И основно баба ми ги четеше. Аз късно започнах да чета книги самостоятелно и по свое желание – някъде в пети-шести клас.&lt;/p&gt;

&lt;p&gt;==&lt;/p&gt;

&lt;p&gt;Колкото до писането на приказки в днешно време, отговорът ми на този въпрос ще започне малко по-отдалеч. През април 2015 г., по случай световния ден на детската книга, бях поканила Петър Чухов – в качеството му на детски писател – на среща с деца в читалището в Челопеч.&lt;/p&gt;

&lt;p&gt;==&lt;/p&gt;

&lt;p&gt;Срещата премина много динамично и емоционално, но тогава аз видях нагледно как се прави приказка в движение. Създаването на приказка тогава ми се видя много просто и същевременно – невъзможно. Казах си – това аз никога не бих могла да го сътворя, не, не е за мен, няма да се занимавам с приказки.&lt;/p&gt;

&lt;p&gt;==&lt;/p&gt;

&lt;p&gt;И до лятото на 2016 г. този отговор все още щеше да е в сила. Когато ми дойде идея за написването на един текст… но жанровете, в които бях писала до тогава, не му прилягаха. Така се появи първата ми приказка. Сега мисля, че няма нищо сложно в писането на приказки днес. Както и в писането на сонети. Всеки текст си идва с най-подходящата „дреха“ измежду жанровете.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Има ли и каква е разликата между приказките и разказите ти? Защо все пак реши да наречеш текстовете си именно така?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;И:&lt;/em&gt;&lt;/strong&gt; Има разлики, разбира се. В разказите трябва да има злободневност и актуалност, времева определеност, която в приказките липсва. Също речевата характеристика на един, да кажем, по-груб герой от разказ, е напълно неуместна в една приказка. И още една много важна разлика – в разказите трябва да има тайни, недоизказаност, загадки и задачи, поставени от автора пред читателя за разрешаване. В същото време в приказката всичко трябва да е ясно и да се разбира веднага, още с първия прочит.&lt;/p&gt;

&lt;p&gt;==&lt;/p&gt;

&lt;p&gt;Също така, приказките ми позволиха да бъда по-сантиментална – и да назова по красив начин и надежди, и обич, и милост, и въздаване според заслугите, а един разказ не би ми позволил такива „волности“ – там проявата на героите и фактологията са водещи.&lt;/p&gt;

&lt;p&gt;==&lt;/p&gt;

&lt;p&gt;Книгата ми „Приказки от високосната година“ събра такива текстове, които в някаква степен са милостиви към възрастните. В тях го няма изнервящото и стресиращо време на днешния ден, а темпоралната неопределеност е като вратичка към онзи кът, в който човек иска да избяга, да се скрие за малко, да поеме дъх… А защо от високосната година – нека читателите да разберат.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: За кого са по-скоро приказките - за големите или и за малките?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;И:&lt;/em&gt;&lt;/strong&gt; Книгата „Приказки от високосната година“ е по-скоро за поотрасналите, големите деца и за възрастните. В кръга на шегата – не съм порасла достатъчно, за да пиша детски приказки. Но извън това шеговито намигване – тези приказки са събрали твърде много неукрасена истина за човека и за живота, твърде много мъка, след която не остава надежда.&lt;/p&gt;

&lt;p&gt;==&lt;/p&gt;

&lt;p&gt;Не бих искала да причиня травмиращи изживявания на децата заради прибързан прочит на приказки от тази книга. Аз самата подарих екземпляр от нея на дъщеря ми, която е ученичка в последния клас на гимназията. Но другото ми дете, което сега е във втори клас, ще има още доста да порасте, преди да му я дам да я прочете.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Действително, в доста от текстовете се усеща като че ли финалната нота на една светла тъга. Не трябва ли по традиция приказките да имат категорично щастлив край?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_И: _&lt;/strong&gt;Почти всички от героите в тези приказки – било то хора, животни или други същества – имат реални прототипи. Нормално е да се усеща такава светла тъга, защото съм писала приказките с много обич към тези хора, животни и растения, и с огромна тъга по тези, които са ми безкрайно далеч във времето и пространството.&lt;/p&gt;

&lt;p&gt;==&lt;/p&gt;

&lt;p&gt;Вярно е, че традицията повелява приказките да имат щастлив край. Но това не са типичните приказки – затова съм ги и нарекла „от високосната година“, те са особени с това, което предлагат и с това, което отказват да поднесат на читателите.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Имат ли поука твоите приказки? Къде трябва да търсим смисъла?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;И:&lt;/em&gt;&lt;/strong&gt; При четенето на басни, стигането до поуката е най-омразният ми момент. Защото някак много рязко се преминава от история към дидактика, грубо дори. Говоря за басните на Лафонтен и Михайловски, а те са писани доста отдавна.&lt;/p&gt;

&lt;p&gt;==&lt;/p&gt;

&lt;p&gt;И тогава, преди няколко столетия, ако е било в реда на нещата един текст да завършва с поука, съвременността е крайно нетолерантна спрямо поуките. Въпреки тази реална опасност, свързана с употребата на поуки, реших, че те са един от атрибутите на приказките и не трябва да ги избягвам.&lt;/p&gt;

&lt;p&gt;==&lt;/p&gt;

&lt;p&gt;Може би само две или три приказки от книгата не завършват с поуки. В много от текстовете поуките не са явни, изведени в края на произведението. Всяка дума и всеки образ в приказките от високосната година са части от смисъла.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: В много от приказките ти няма конкретно време и място, както спомена. По-лесно ли е да се пише по този “универсален” начин?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_И: _&lt;/strong&gt;Най-вече няма конкретно време. В някои приказки мястото е назовано. Но дори и да не е, по определени картини може да се разпознае кое е. А пък и да не се разпознае, не това е важното. Приказността и фантастичността на дадена картина, на даден герой – чиито качества съм видяла в жив човек – това са крайъгълните ми камъни. Нещата, които стоят на върха на ценностната ми скала – ги правя част от приказни истории, за да удължа живота им, да ги споделя с повече хора.&lt;/p&gt;

&lt;p&gt;==&lt;/p&gt;

&lt;p&gt;Не бих казала, че такава „универсалност“ прави писането по-лесно. Винаги писането е лесно, когато имаш ясна идея и визия за конкретната творба. И винаги се пише трудно, когато има „петна“, не позволяващи на автора да завърши дадена творба или тя после да не звучи убедително.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: В приказките ти ни разказваш и показваш “отвън”, без да навлизаш във вътрешния свят на героите и да чуваш вътрешния им глас? По-трудно ли се разкрива онова, което искаш да кажеш, без да използваш инструментите на психологизма?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;И:&lt;/em&gt;&lt;/strong&gt; „Когато фактите говорят – и боговете мълчат“. Тази древна мъдрост обяснява начина ми на писане на приказките и дава отговор на тези въпроси. Човек на мисловно ниво изгражда модела на своето поведение, но именно чрез действията си той се разкрива и окачествява като добър/лош и прочее.&lt;/p&gt;

&lt;p&gt;==&lt;/p&gt;

&lt;p&gt;Не бих казала, че трудно се пише без фокус към психологизма на героите, защото сюжетната динамика казва всичко. Действията ни карат да виждаме героите в определена светлина и да си правим изводи за подбудите им. С действията си човек чертае своето бъдеще – в което заслуженото ще му се даде или ще му се отнеме.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Ти си поет, след това се обърна към прозата чрез сборник от разкази, а сега – към приказките? Да експериментираш явно не те плаши. Да очакваме ли, че би се обърнала и към друг жанр? Имаш ли идея за следваща книга?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_И: _&lt;/strong&gt;Не знам дали нещата тук опират до експериментаторство. Като че ли по-скоро те са продиктувани от това кое ми е по-интересно. За писането на поезия авторът трябва постоянно да се вглежда в себе си и да ровичка из мислите, състоянията и емоциите си. А при разказите авторският поглед се обръща навън – към всичко заобикалящо го, от най-малкото до най-голямото.&lt;/p&gt;

&lt;p&gt;==&lt;/p&gt;

&lt;p&gt;Разказите ми дават по-голяма свобода от стихотворенията, що се отнася до създаване на реалии, до поставяне на проблеми и вплитане на послания. С приказките е нещо подобно, но те ми дадоха и възможността да се „разхождам“ из времето и да се ползвам и от езика и атрибутите на предишните два века, и от тези на днешния ден.&lt;/p&gt;

&lt;p&gt;==&lt;/p&gt;

&lt;p&gt;За следваща книга е рано да говоря. Продължавам да пиша стихове, разкази, приказки, но и някои неща в други жанрове. Когато количествените натрупвания доведат до качествени изменения, ще съм наясно каква ще бъде следващата ми книга.&lt;/p&gt;
</description>
        <pubDate>Thu, 28 Feb 2019 00:00:00 +0000</pubDate>
        <link>/interviews/2019/02/28/09-49-%D0%B8%D0%B3%D0%BB%D0%B8%D0%BA%D0%B0-%D0%B4%D0%B8%D0%BE%D0%BD%D0%B8%D1%81%D0%B8%D0%B5%D0%B2%D0%B0-%D0%B7%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D1%81%D0%B8-%D1%81-%D0%BF%D1%80%D0%B8%D0%BA%D0%B0%D0%B7%D0%BA%D0%B8-%D1%81%D1%8A%D0%B1%D1%80%D0%B0%D1%85-%D1%82%D0%B5%D0%BA%D1%81%D1%82%D0%BE%D0%B2%D0%B5-%D0%BA%D0%BE%D0%B8%D1%82%D0%BE-%D1%81%D0%B0-%D0%BC%D0%B8%D0%BB%D0%BE%D1%81%D1%82%D0%B8%D0%B2%D0%B8-%D0%BA%D1%8A%D0%BC-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%82%D0%B5.html</link>
        <guid isPermaLink="true">/interviews/2019/02/28/09-49-%D0%B8%D0%B3%D0%BB%D0%B8%D0%BA%D0%B0-%D0%B4%D0%B8%D0%BE%D0%BD%D0%B8%D1%81%D0%B8%D0%B5%D0%B2%D0%B0-%D0%B7%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D1%81%D0%B8-%D1%81-%D0%BF%D1%80%D0%B8%D0%BA%D0%B0%D0%B7%D0%BA%D0%B8-%D1%81%D1%8A%D0%B1%D1%80%D0%B0%D1%85-%D1%82%D0%B5%D0%BA%D1%81%D1%82%D0%BE%D0%B2%D0%B5-%D0%BA%D0%BE%D0%B8%D1%82%D0%BE-%D1%81%D0%B0-%D0%BC%D0%B8%D0%BB%D0%BE%D1%81%D1%82%D0%B8%D0%B2%D0%B8-%D0%BA%D1%8A%D0%BC-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%82%D0%B5.html</guid>
        
        <category>Иглика Дионисиева</category>
        
        <category>приказки от високосната година</category>
        
        <category>приказки</category>
        
        <category>книга</category>
        
        <category>интервю</category>
        
        
        <category>interviews</category>
        
      </item>
    
      <item>
        <title>Рецензия: Иглика Дионисиева, &quot;Приказки от високосната година&quot;</title>
        <description>&lt;p&gt;Връщането към приказките е като карането на колело, особената му тръпка не се забравя.&lt;/p&gt;

&lt;p&gt;==&lt;/p&gt;

&lt;p&gt;Може би отдавна не сте посягали сами към приказка (освен ако не четете на децата си, което е по-различно) и в този смисъл Иглика Дионисиева е поела известен риск, сътворявайки съвременна книжка само с приказки - “Приказки от високосната година” (изд. “Жанет 45”) - по-скоро за възрастни и порастнали деца, отколкото за малчугани. Риск, защото дори и най-нередовният читател има непогрешим усет, изкован още в детството, за това как трябва да звучи една приказка.&lt;/p&gt;

&lt;p&gt;==&lt;/p&gt;

&lt;p&gt;Текстовете на Иглика Дионисиева са изящни, бистри и поетични творения, с крехък, но категоричен език и същевременно прямо и недвусмислено заставане пред (не)моралното и (не)справедливото в един нелек, понякога опасен и враждебен свят.&lt;/p&gt;

&lt;p&gt;==&lt;/p&gt;

&lt;p&gt;**Не бих се изкушила да ги нарека обаче “съвременни” **&lt;/p&gt;

&lt;p&gt;==&lt;/p&gt;

&lt;p&gt;Напротив, в много от тях авторката е успяла до голяма степен да запази класическата направа на приказката: и с липсата на конкретно време и място, и със спестените подробности извън базовия бит и ситуация на героите, и с избистрянето на поука, или най-малкото на извод, и с отдръпването от вътрешния глас и свят на героите и оставянето на техните действия да говорят сами за себе си, и с простотата на базовите ценности и човешки черти, които се описват.&lt;/p&gt;

&lt;p&gt;==&lt;/p&gt;

&lt;p&gt;Въпреки че някои от приказките все пак са с днешни герои - като например жената от площад “Славейков”, и имат конкретизирано място и време, те не губят от своята общочовечност. Всички звучат така, сякаш са валидни за всяко време, тъй като се занимават с основни проблеми на човешкото.&lt;/p&gt;

&lt;p&gt;==&lt;/p&gt;

&lt;p&gt;**Много от приказките изневеряват на изискването за щастлив край **&lt;/p&gt;

&lt;p&gt;==&lt;/p&gt;

&lt;p&gt;и завършват най-малкото с нотка на светла тъга. Впрочем някои от текстовете са откровено “безмилостни” и твърде реалистични, без никаква илюзия за щастливо разрешение. И все пак - с усет за красотата и благородството в покорното понасяне на съдбата, с величава трагичност, от която се раждат легенди, с нотка на милост към героите и с уверение за правдивост.&lt;/p&gt;

&lt;p&gt;==&lt;/p&gt;

&lt;p&gt;В този смисъл приказките на Иглика са съхранили твърде много болезненост от реалния живот, твърде много разочарования от това на какво са способни хората. Но както е редно на това са противопоставени жестовете на човешка доброта, небесната справедливост, милост в малките кътчета на радост и красота.&lt;/p&gt;

&lt;p&gt;==&lt;/p&gt;

&lt;p&gt;Повечето герои обитават класическия бит от приказките, малки села и градчета в един скромен свят на бедност и лишения, на насъщни грижи, на беди и премеждия. Те са хора от бедни семейства, сираци, млади моми, сръчни майстори, царе, боляри и ратаи, животни, самотни възрастни хора, необичайни деца.&lt;/p&gt;

&lt;p&gt;==&lt;/p&gt;

&lt;p&gt;**Тук ще намерите приказки за: **&lt;/p&gt;

&lt;p&gt;==&lt;/p&gt;

&lt;p&gt;вземането и даването и баланса на енергиите в природата и света; за детската мъдрост; за това, че доброто се отплаща, но пък заплатеното добро не е добро; за това, че изгубеното се връща и дори материализира; за това, че отнетото ни застига и никой не може да те опази от съдбата ти; за това, че човек не бива прекомерно бързо да съди; за алчността и глупостта; за лъжата и суетата; за самотата и предаността; за тежестта на неизпълнените обещания; за таланта, който никой не може да ти отнеме; за недъзите, които ни правят специални; за “розовите” хора, които виждат света одухотворен и общуват с него в забързаното време; дори за критиците и графоманите и разказвачите на приказки.&lt;/p&gt;

&lt;p&gt;==&lt;/p&gt;

&lt;p&gt;В заключение - всички тези приказки може да са се случили и днес. В тях няма дидактичност, няма грубо извеждане на поуки и дори черното и бялото имат своите светлосенки. Приказките на Иглика извеждат основни човешки качества чрез поведението на героите си и пренареждат ценностни баланси. И макар в тях да има красиво недоизказано, те не се страхуват нито да бъдат директни, нито пък да покажат сантимент, умиление и предпочитания към героите си.&lt;/p&gt;

&lt;p&gt;==&lt;/p&gt;

&lt;p&gt;Препоръчвам, включително за подарък на големи и не толкова големи!&lt;/p&gt;
</description>
        <pubDate>Wed, 27 Feb 2019 00:00:00 +0000</pubDate>
        <link>/bookreviews/2019/02/27/11-08-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B8%D0%B3%D0%BB%D0%B8%D0%BA%D0%B0-%D0%B4%D0%B8%D0%BE%D0%BD%D0%B8%D1%81%D0%B8%D0%B5%D0%B2%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B8-%D0%BE%D1%82-%D0%B2%D0%B8%D1%81%D0%BE%D0%BA%D0%BE%D1%81%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0.html</link>
        <guid isPermaLink="true">/bookreviews/2019/02/27/11-08-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B8%D0%B3%D0%BB%D0%B8%D0%BA%D0%B0-%D0%B4%D0%B8%D0%BE%D0%BD%D0%B8%D1%81%D0%B8%D0%B5%D0%B2%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B8-%D0%BE%D1%82-%D0%B2%D0%B8%D1%81%D0%BE%D0%BA%D0%BE%D1%81%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0.html</guid>
        
        <category>Иглика Дионисиева</category>
        
        <category>приказки от високосната година</category>
        
        <category>приказки</category>
        
        <category>книга</category>
        
        <category>рецензии</category>
        
        
        <category>bookreviews</category>
        
      </item>
    
      <item>
        <title>&quot;Колективният фалш&quot; обединява есета на Георги Марков, писани между 1971 и 1978 г.</title>
        <description>&lt;p&gt;“Колективният фалш” - сборник с есета на Георги Марков, е вече под книжарниците, под знака на издателство “Рива”. Представянето му е на 1 март от 18,30 ч. в Нов театър, НДК.&lt;/p&gt;

&lt;p&gt;==&lt;/p&gt;

&lt;p&gt;Повечето от есетата са непубликувани досега, макар и познати на слушателите на “Дойче Веле” и Би Би Си в периода от 1971 до 1978 г.&lt;/p&gt;

&lt;p&gt;==&lt;/p&gt;

&lt;p&gt;Писани преди почти половин век в контекста на друго общество, текстовете на Георги Марков и днес звучат плашещо актуални.&lt;/p&gt;

&lt;p&gt;==&lt;/p&gt;

&lt;p&gt;“Ето, че стигаме до първата голяма тема на българското съвремие – до конфликта индивид – общество. Този конфликт е стар, колкото е стар и светът, но днес у нас той има нови измерения и нов мащаб. Никога преди с такава крещяща яснота и категоричност не е бил поставян въпросът за отказа на човека от неговата собствена индивидуалност и превръщането му в униформен член на униформеното общество.&lt;/p&gt;

&lt;p&gt;==&lt;/p&gt;

&lt;p&gt;„Ти не си повече това, което си, ти си това, което ни е нужно да бъдеш.“ Действието на този лозунг в живота съдържа един от най-драматичните литературни заряди. Отказът от себе си е много повече от физическо самоубийство, защото с него животът не свършва, а се разделя на две взаимно отричащи се половини, които създават нравствения ад. Защото, за щастие или нещастие, човек помни своята индивидуалност и инстинктивно се стреми към нея, което личи дори под най-добре скроената униформа.”&lt;/p&gt;
</description>
        <pubDate>Tue, 26 Feb 2019 00:00:00 +0000</pubDate>
        <link>/newbooks/2019/02/26/13-06-%D0%BA%D0%BE%D0%BB%D0%B5%D0%BA%D1%82%D0%B8%D0%B2%D0%BD%D0%B8%D1%8F%D1%82-%D1%84%D0%B0%D0%BB%D1%88-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0-%D0%B5%D1%81%D0%B5%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BF%D0%B8%D1%81%D0%B0%D0%BD%D0%B8-%D0%BC%D0%B5%D0%B6%D0%B4%D1%83-1971-%D0%B8-1978-%D0%B3.html</link>
        <guid isPermaLink="true">/newbooks/2019/02/26/13-06-%D0%BA%D0%BE%D0%BB%D0%B5%D0%BA%D1%82%D0%B8%D0%B2%D0%BD%D0%B8%D1%8F%D1%82-%D1%84%D0%B0%D0%BB%D1%88-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0-%D0%B5%D1%81%D0%B5%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BF%D0%B8%D1%81%D0%B0%D0%BD%D0%B8-%D0%BC%D0%B5%D0%B6%D0%B4%D1%83-1971-%D0%B8-1978-%D0%B3.html</guid>
        
        <category>Георги Марков</category>
        
        <category>колективният фалш</category>
        
        <category>есета</category>
        
        <category>книга</category>
        
        <category>Рива</category>
        
        
        <category>newbooks</category>
        
      </item>
    
      <item>
        <title>Елена Алексиева в разговор за &quot;Свети вълк&quot;: Цялото писане е за сложните хора, които не могат да бъдат тълкувани</title>
        <description>&lt;p&gt;&lt;strong&gt;&lt;em&gt;Антония: Освен всичко останало, за мен “Свети вълк” е и роман за “редките маргинали”? Има ли ги и кои и какви са те?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_Елена: _&lt;/strong&gt;Аз не деля хората на маргинални и конвенционални, но и не смятам, че всеки е интересен сам по себе си, само защото се е родил човек. Мисля, че това личи и в романа. Бих разграничила по-скоро редките хора, способни да одухотворяват света около себе си и другите, с които се сблъскват, дори без да го искат, от останалите, които само попиват, без да отдават нищо. Като някакво неодушевено тяло, способно единствено да поглъща светлина и топлина, но не и да изпуска.&lt;/p&gt;

&lt;p&gt;==&lt;/p&gt;

&lt;p&gt;Това важи за всичко – за идеите, за мислите, за разбирането, за енергията, за силата да се живее, за силата да понесеш безсмислието на живеенето. Обичам хората, които не се пазят и не се пестят. И не от алтруизъм или съпричастие, нито поради раздуто самочувствие, че могат някого от нещо да спасят. А просто защото не могат другояче, защото другояче ще се пръснат. Обичам големите хора, на които големината не им личи. Лакомите хора. Хората, готови да отидат докрай заради своята лакомия.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_А: Странникът от романа Ви е противоречива фигура, която трудно се поддава на ясно тълкувание. Едно от тях, лично за мен, е христологично, а той носи мюсюлманско име. Какъв смисъл влагате в това? _&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_Е: _&lt;/strong&gt;Ами цялото писане по принцип е за това: за сложните хора, които трудно или изобщо не могат да бъдат тълкувани. Простите и ясни индивиди не са интересни – нито в живота, нито в литературата. На мен поне не са ми. Да, този герой има турско име. Много от хората на онези места, откъдето идва и той, също са с такива имена. Ако има Господ и Той е един за всички, това не би трябвало да е проблем.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Защо опитът му за емпатия с човеците, които среща по пътя си, така странно се редува с изблици на нетърпение и дори грубост към тях?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Е:&lt;/em&gt;&lt;/strong&gt; Характерът му е такъв, героят е такъв. Това е човек, достатъчно отстранен и от другите, и от себе си. Или по-скоро така: човек, който се свързва със света по особен начин. Не съм сигурна, че това е действително странно. По-скоро е реалистично, дори твърде реалистично. Странникът е много сложна личност, необяснима. Ако беше логичен и еднопланов, нямаше да го има. Нямаше да има и роман. Все едно – не че правя сравнения, разбира се – да седнем да се чудим защо княз Мишкин е толкова странен.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Позволявам си да изразя мнение, че лично за мен той отразява идеята за един деистичен Бог - създал и оставил творението си да се развива по свой път, дистанцирал се.&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Е:&lt;/em&gt;&lt;/strong&gt; Аз не бих го отъждествявала с Бог в такава голяма степен. Нито със Сина Божи. Да, може  би носи такъв пламък у себе си, но носи и много други неща, включително и напълно противоположни. Със същия успех можем да кажем, примерно, че е Дявола, дошъл да се бърка в делата човешки. Изобщо „Свети Вълк“, макар в него Божието име да се споменава доволно често, не е нито роман за вярата, нито за отношенията Бог/човек, а за тези между хората в един общо взето безбожен свят, какъвто е нашият тук. И в това няма нищо лошо.&lt;/p&gt;

&lt;p&gt;==&lt;/p&gt;

&lt;p&gt;Ако щете, погледнете го като вид антиутопия на едно дълбоко езическо и първично естество като нашето. В този ред на мисли читателят би останал с впечатлението, че става дума за някакъв навъсен и тежък християнско-месиански наратив, а нищо не е по-далеч от истината. Романът е пропит от жестока на места ирония, той е смешен, подигравателен, парадоксален, забавен и често пъти нагъл.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Какво означава за нас и героите в разказа това, че накрая пътникът се връща в лудницата?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Е:&lt;/em&gt;&lt;/strong&gt; Да кажем, че се връща там, където му е мястото. Той си има път, извървява го и с това романът свършва. Мисията му, ако е имал такава, е изпълнена. Или просто му е писнало. Знаете ли, аз не контролирам действията на героите си, нито пътищата, по които вървят, нито онова, което мислят или правят. Гледам да ги следвам, доколкото е възможно, и това ми стига. Не влагам собствените си разбирания или идеи в тях. Стремя се само да им създам свят, който да могат да обитават.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;А: Каква е ролята на забравянето в романа и в живота ни?&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;Е:&lt;/strong&gt;&lt;/em&gt; Забравянето е жизнена стратегия на главния герой, към която обаче самият той не се придържа непременно. Не знам доколко е и възможно. Обикновено цял живот съзнателно или не се стремим да забравим едно или друго. Мозъкът ни си има начини за това. А накрая излиза, че сме забравили и най-насъщното: имената на най-близките си, кои сме, къде живеем.&lt;/p&gt;

&lt;p&gt;==&lt;/p&gt;

&lt;p&gt;Но всъщност колкото ние забравяме, толкова и нас ни забравят. Нали казват, че времето лекувало всичко. Е, този лек е именно забравата. Лек, който в по-големи дози убива. Също както постигнатото щастие ни парализира и превръща в инвалиди, а от прекомерно голямата любов изтъпяваме.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_А: Има ли все пак Бог и къде е той в света на “Свети Вълк”? _&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Е:&lt;/em&gt;&lt;/strong&gt; В света на романа може и да има Бог – във всеки случай една част от героите му през цялото време Го търсят. Всъщност е по-точно да се каже, че търсят нещо, за което си мислят, че е Бог, а то се оказва друго. Ако човек вярва в подобни категории, вероятно би ги търсил и виждал навсякъде. А иначе на въпроса има ли Го или Го няма всеки човек отговаря за себе си. Не мисля, че има верен отговор и това не е толкова важно. Важното е да живееш действително според онова, в която вярваш – или пък не вярваш. Неверието също е вид вяра, изпълнява същите функции, служи на същите цели. Но пак казвам, Бог не е герой на романа. Героите му са други, далеч по-интересни.&lt;/p&gt;

&lt;p&gt;&lt;strong&gt;&lt;em&gt;А: Една трета от романа се развива в подземните галерии на мините. По-удобно ли е подземието? Опитомява ли страховете ни и загатва ли романът възможно излизане от него?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Е:&lt;/em&gt;&lt;/strong&gt; Защо да е по-удобно и от какво да е по-удобно? То е просто един  от трите свята на романа, не по-добър и не по-лош от останалите. Обитателите му привидно се отървават от едни страхове, но прихващат други. Това става ясно в следващите части на романа, в които се случва тъкмо онова, за което ме питате: героите действително излизат навън, но дали намират спасение? Ами не, най-вероятно защото не го и търсят. Нужно им е нещо далеч по-просто и важно: да живеят. А за да живее човек, за да има надежда за живот, първо трябва да проумее, че най-сигурният начин това да стане е той да се нагоди според света, а не да нагажда света по себе си. Развили сме дробове, защото сме се оказали в кислородна среда, а не обратното. Единственото изключение е странникът, но неговите нужди, ако изобщо ги има, са съвсем други.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Защо се срутва църквата? Символ на кое/чие провалено усилие е това?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Е:&lt;/em&gt;&lt;/strong&gt; Мога само да кажа, че потъналата в земята църква е не толкова символ на нечий личен провал, колкото на неочаквана, чисто човешка надежда, каквато понякога ни спохожда в живота, макар че невинаги умеем да я разпознаем.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: Би ли било адекватно да наречем този роман “балкански”?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_Е: _&lt;/strong&gt;Не знам какво се разбира под „балкански“ роман. Може би някакъв вид Емир Кустурица. Но каквото и да е, за мен такова определение е неясно и не ми говори нищо. Вътре в самия роман на едно място се казва, че добрите книги са за всичко, а останалите не си струва да се четат. Предпочитам да мисля за него така – като роман за всичкото, което имаме тук и сега.&lt;/p&gt;

&lt;p&gt;Би ли било адекватно да наречем този роман “балкански”?&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;А: За кое си струва да се пише и за кое не?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_Е: _&lt;/strong&gt;За всичко си струва да се пише. Стига да умееш да го правиш.&lt;/p&gt;
</description>
        <pubDate>Tue, 26 Feb 2019 00:00:00 +0000</pubDate>
        <link>/interviews/2019/02/26/10-37-%D0%B5%D0%BB%D0%B5%D0%BD%D0%B0-%D0%B0%D0%BB%D0%B5%D0%BA%D1%81%D0%B8%D0%B5%D0%B2%D0%B0-%D0%B2-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B7%D0%B0-%D1%81%D0%B2%D0%B5%D1%82%D0%B8-%D0%B2%D1%8A%D0%BB%D0%BA-%D1%86%D1%8F%D0%BB%D0%BE%D1%82%D0%BE-%D0%BF%D0%B8%D1%81%D0%B0%D0%BD%D0%B5-%D0%B5-%D0%B7%D0%B0-%D1%81%D0%BB%D0%BE%D0%B6%D0%BD%D0%B8%D1%82%D0%B5-%D1%85%D0%BE%D1%80%D0%B0-%D0%BA%D0%BE%D0%B8%D1%82%D0%BE-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D1%82%D1%8A%D0%BB%D0%BA%D1%83%D0%B2%D0%B0%D0%BD%D0%B8.html</link>
        <guid isPermaLink="true">/interviews/2019/02/26/10-37-%D0%B5%D0%BB%D0%B5%D0%BD%D0%B0-%D0%B0%D0%BB%D0%B5%D0%BA%D1%81%D0%B8%D0%B5%D0%B2%D0%B0-%D0%B2-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B7%D0%B0-%D1%81%D0%B2%D0%B5%D1%82%D0%B8-%D0%B2%D1%8A%D0%BB%D0%BA-%D1%86%D1%8F%D0%BB%D0%BE%D1%82%D0%BE-%D0%BF%D0%B8%D1%81%D0%B0%D0%BD%D0%B5-%D0%B5-%D0%B7%D0%B0-%D1%81%D0%BB%D0%BE%D0%B6%D0%BD%D0%B8%D1%82%D0%B5-%D1%85%D0%BE%D1%80%D0%B0-%D0%BA%D0%BE%D0%B8%D1%82%D0%BE-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D1%82%D1%8A%D0%BB%D0%BA%D1%83%D0%B2%D0%B0%D0%BD%D0%B8.html</guid>
        
        <category>Елена Алексиева</category>
        
        <category>свети вълк</category>
        
        <category>роман</category>
        
        <category>книга</category>
        
        <category>интервю</category>
        
        
        <category>interviews</category>
        
      </item>
    
      <item>
        <title>Рецензия: Божана Апостолова, &quot;Завръщането на визона&quot;</title>
        <description>&lt;p&gt;“Завръщането на Визона” (изд. “Жанет 45”), последният роман на Божана Апостолова, която някак несправедливо първо мислим като издател, е стегнат и изящен роман равносметка, който - в момент, в който се пишат и поставят на сцена шовинистични, макар и добри, текстове - дава сериозна алтернативна глътка нормалност, човещина и толерантност.&lt;/p&gt;

&lt;p&gt;==&lt;/p&gt;

&lt;p&gt;Романът се чете бързо, но нека това не заблуди, че е лек - напротив, четенето му е увличащо и пивко, въпреки че самият текст е по-скоро минорен и носталгичен. Такава, каквато често се оказва и равносметката в есента на живота ни. И все пак есен, която има своите филизи надежда, както сами ще се уверите.&lt;/p&gt;

&lt;p&gt;==&lt;/p&gt;

&lt;p&gt;Лично за мен “Завръщането на Визона” е книга за светлината, колкото и да ни дебне отвсякъде мракът.&lt;/p&gt;

&lt;p&gt;==&lt;/p&gt;

&lt;p&gt;**Основните теми са няколко: **&lt;/p&gt;

&lt;p&gt;==&lt;/p&gt;

&lt;p&gt;Това е книга за &lt;strong&gt;приятелството и взаимността&lt;/strong&gt;, които често остават до живот, дори когато не сме ги обгрижвали достатъчно, увлечени от собствените си грижи, но които понякога получаваме и от места, от които най-малко сме ги очаквали. Романът събира заедно три приятелки, всяка тръгнала по свой път и оставила своя следа, но привлечени отново от онези жилави връзки на принадлежност и споделеност, които установяваме най-здраво още в началото на живота си.&lt;/p&gt;

&lt;p&gt;==&lt;/p&gt;

&lt;p&gt;Това е книга за &lt;strong&gt;сърцето и разума&lt;/strong&gt;, за тяхното противоречие, но и за тяхното взаимно (пре)следване, както и за избора кой от тях да е на ръководната позиция в живота ни. И докато Невена, главната героиня, залага всичко на сърцето си, на повика на емоциите и чувствата, които всеки път я завладяват с нова, неумолима сила, то Благовеста, нейната детска приятелка, е последователка на рационалното и постъпателно израстване, на изковаването на пътя си чрез постоянство и посвещаване на едничка цел. Тъкмо тяхното различие, обаче, прави възможно едната да помогне на другата във финалния жест на книгата, който тук няма да разкривам.&lt;/p&gt;

&lt;p&gt;==&lt;/p&gt;

&lt;p&gt;Впрочем, една вместка. Бих възразила на интерпретациите, че Невена е единствено “сърце”. Всъщност, там, където то я отвежда, където за нея съществува сърдечен и душевен комфорт, тя успява да бъде изключително успешна и в земен и ежедневен план, развивайки свой бизнес и вършейки работата си с усет и вещина. За да стигне дотам просто й е нужен онзи порив на сърцето и вътрешната убеденост на чувствата, които същевременно я правят крехка, ранима и уязвима. Такава, оказва се, я прави и нейната забележителна красота, чрез която тя едновременно привлича, но и поставя срещу себе си светът. Кой може да съди добро или лошо е това?&lt;/p&gt;

&lt;p&gt;==&lt;/p&gt;

&lt;p&gt;Това е и книга за &lt;strong&gt;толерантността и приемането&lt;/strong&gt;, тема, от която в българската литература определено има необходимост. Божана Апостолова представя една задушевна и за някои може би вече идеалистична, но съвсем правдива картина от миналото на старите пловдивски махали - място от собствените й спомени, в което евреи, турци, цигани и българи не просто се търпят, а живеят заедно, обменят смисъл, жестове на обич и знания. Представено през детския спомен, това звучи не просто поучително, но и топло и естествено.&lt;/p&gt;

&lt;p&gt;==&lt;/p&gt;

&lt;p&gt;Тази книга е и книга най-общо за &lt;strong&gt;България&lt;/strong&gt;. Тя предлага една нелека диагноза и анамнеза за обществото ни от социалистическото минало през промените до наши дни, която преминава и се материализира през съдбите на трите героини, две от които са прекарали част от живота си в чужбина, с чужди партньори. България е представена през очите на завръщащите се, тези, които имат и отдалечения, страничен поглед, представена е &lt;em&gt;в сравнение&lt;/em&gt; с чужбината, за която те разказват своите истории. Изводите от чутото - не дотам лицеприятни - остават за нас.&lt;/p&gt;

&lt;p&gt;==&lt;/p&gt;

&lt;p&gt;Впрочем, част от действието се развива в Италия, като описанията са толкова живи и конкретни, сякаш действително са плод на реален опит и пребиваване там. Същото бе и усещането ми при героините - като че ли всички техни преживявания са преминали реално през живота на авторката, или поне на близки прототипи.&lt;/p&gt;

&lt;p&gt;==&lt;/p&gt;

&lt;p&gt;Книгата засяга и редица други теми: домашното насилие, реалностите в бившия режим, бедността и безпаричието и др.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Лично за мен в “Завръщането на визона” има два съществени символични жеста&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Единият от тях е когато разбираме, че Невена, притисната днес от обстоятелствата и финансовите си проблеми, е подарила много скъпа и ценна футболна топка, надписана от италиански футболисти (от която е можела да направи пари) на децата, които да си играят с нея - жест на нейната вътрешна широкоскроеност и достойнство (също като визона, символ на тази класа, която въпреки всичко тя запазва).&lt;/p&gt;

&lt;p&gt;==&lt;/p&gt;

&lt;p&gt;Другият е когато майката на приятелката й Донка, селска жена, развежда Невена в наредения за децата и внуците празен етаж в самотната им селска къща - луксозен и покрит с найлони, докато на самите старци долу, в подземния етаж им е добре. Реалност, която познаваме от толкова провинциални къщи, реалност на обезлюдяването, на отчуждението и разделеността от децата ни.&lt;/p&gt;

&lt;p&gt;==&lt;/p&gt;

&lt;p&gt;И последно. Езикът в книгата е стегнат, но и поетичен, четивен и изчистен, но и склонен към елегантни саморефлексии.&lt;/p&gt;

&lt;p&gt;==&lt;/p&gt;

&lt;p&gt;В заключение: прочетете тази книга.&lt;/p&gt;
</description>
        <pubDate>Mon, 25 Feb 2019 00:00:00 +0000</pubDate>
        <link>/bookreviews/2019/02/25/16-53-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B1%D0%BE%D0%B6%D0%B0%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB%D0%BE%D0%B2%D0%B0-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B8%D0%B7%D0%BE%D0%BD%D0%B0.html</link>
        <guid isPermaLink="true">/bookreviews/2019/02/25/16-53-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B1%D0%BE%D0%B6%D0%B0%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB%D0%BE%D0%B2%D0%B0-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B8%D0%B7%D0%BE%D0%BD%D0%B0.html</guid>
        
        <category>Божана Апостолова</category>
        
        <category>Жанет 45</category>
        
        <category>книга</category>
        
        <category>роман</category>
        
        <category>рецензии</category>
        
        <category>завръщането на визона</category>
        
        
        <category>bookreviews</category>
        
      </item>
    
  </channel>
</rss>
