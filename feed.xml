<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Fri, 19 Jun 2020 19:31:47 +0000</pubDate>
    <lastBuildDate>Fri, 19 Jun 2020 19:31:47 +0000</lastBuildDate>
    <generator>Jekyll v3.8.6</generator>
    
      <item>
        <title>&quot;Тежки елементи&quot; на Алеко Желязков - българският Дъглас Адамс?</title>
        <description>&lt;p&gt;Да, знам, че не пиша за остросюжетна проза, а инцидентното четене на научна фантастика е занимание, останало за мен в ранните години на 90-те (момчето, което обичах тогава, беше луд по астрономията и фантастиката и любовта ми към тях е косвена). След прочита на &lt;strong&gt;“Тежки елементи” на Алеко Желязков&lt;/strong&gt; обаче мога само да приветствам изненадващото решение на любимото ми издателство “Жанет 45” да разшири жанровия си профил, като издаде толкова забавна и интелигентна фантастична (и в преносния смисъл) проза.&lt;/p&gt;

&lt;p&gt;==&lt;/p&gt;

&lt;p&gt;Близкото бъдеще. &lt;strong&gt;АЕЦ “Белене” е не само построена благодарение на силното давление на руските енергийни интереси у нас, но вече е успяла и да гръмне&lt;/strong&gt;, затваряйки херметически единствения останал вътре - електротехника Наско Гафера, на когото се налага да прекара години в изолация. Когато най-после спасението пристига под формата на нанороботи, пречистващи радиацията, той осъзнава, че планът Б на техния създател - руски олигарх, управител на централата и пастрок на дъщерята на Наско - е да го ликвидира. Наско успява да избяга през отворила се при аварията черна дупка - събитие, което отваря поредица от портали във време-пространството и развихря абсурдни, но пък съвсем научно обосновани последици за реалността, които в крайна сметка ще бъдат разрешени в името на доброто чрез любовта.&lt;/p&gt;

&lt;p&gt;==&lt;/p&gt;

&lt;p&gt;“Тежки елементи” е &lt;strong&gt;главозамайващо вселенско приключение с безброй изпитания и неочаквани обрати&lt;/strong&gt;, грандиозни космически битки, телепортации и разклонения на реалността. Сред последните имаме вегетарианско хипи общество, изградено изцяло (и с известно отвращение) върху мира, което отхвърля религията и моралните ограничения в името на науката и секса. Имаме свят на динозаври-рептили, в който е докарана до крайност дарвинистична версия на пазарното капиталистическо общество, а слабите буквално биват изяждани. Имаме и цивилизация, надмогнала физическото тяло и преобразувала гражданите си във безсмъртни радиовълни, способни да обхождат всички кътчета на мирозданието…&lt;/p&gt;

&lt;p&gt;==&lt;/p&gt;

&lt;p&gt;Без да искам да слагам етикети, ми се иска да отбележа &lt;strong&gt;приликата на стила на Алеко Желязков с иронично-абсурдната класика на Дъглас Адамс&lt;/strong&gt;, на който - не знам дали съзнателно или не - авторът отдава почит. Малко е маниашко, но открих няколко дребни сюжетни съвпадения, които приех като елегантно сваляне на шапката пред Адамс. Ето само някои: Например животните, чието съгласие да бъдат изядени се изисква в хипи обществото, напомнят за самопредлагащата се крава от ресторант “На края на Вселената”. Гръмотевичната банда “Бедствен район” на Адамс тук е под формата на петчленния самодеен оркестър “Кух кратун бенд”. Въпросът за живота, вселената и всичко останало у Желязков е “Какво е действителността?”, като в случая е и реторичен. Гората край Белене пък е органичен компютър подобно на цялата планета Земя у Адамс. А, да не забравим и депресивния му робот Марвин, като в “Тежки елементи” също имаме роботи, чието занимание е толкова скучно и еднообразно, че изкуственият им интелект е в процес на самосъздаване на депресивни тенденции.&lt;/p&gt;

&lt;p&gt;==&lt;/p&gt;

&lt;p&gt;Малко като Артър Дент, героят от “Тежки елементи” Наско е доста безразличен към света, наивен, нелеп, недоучен, грубоват и не особено схватлив. Но пък е добра душа. &lt;strong&gt;Протагонистът в това приключение е всъщност анти-герой, който постепенно израства до истински герой&lt;/strong&gt; по време на своите премеждия. Не знам дали в такава проза е удачно да се говори за плътност на образите, но те определено са забавни и живописни в своята карикатурност.&lt;/p&gt;

&lt;p&gt;==&lt;/p&gt;

&lt;p&gt;Преди обаче да си помислите, че става дума просто за ефектен приключенски роман, нека да кажа, че &lt;strong&gt;науката в книгата е предостатъчно&lt;/strong&gt;, за да ви накара да проверявате Уикипедия даже въпреки бележките под линия. Тази наука, независимо дали е използвана сериозно или с намигване, си е съвсем сериозна и актуална (е, все пак трябва някой специалист да се изкаже). Имаме куп закони и открития, от тъмна материя и квантова теория, през черни дупки и хоризонт на събитията, до ядрен синтез и космически реакции - you name it. Прозата на Желязков в крайна сметка е и философска, особено в частта за времето и измеримостта му, за смисъла да преживяваме нещата и да страдаме във време-пространство и за неопределеността на любовта като единственото, което ни помага да изживяваме вселената и живота си секунда по секунда.&lt;/p&gt;

&lt;p&gt;==&lt;/p&gt;

&lt;p&gt;Алеко Желязков е великолепно ироничен, като успява да пародира дори и самата си интелигентност, и писателските клишета, и господстващите у нас конспиративни теории, и патриотарските настроения сред народа ни, и актуалните новинарски теми и настроения в социалните мрежи, и политическия ни живот. Заигравайки се с историята, той се явява и изплезен контрапункт на всякакви писания от рода на “Задругата” и романтичните идеализации на историята и българщината.&lt;/p&gt;

&lt;p&gt;==&lt;/p&gt;

&lt;p&gt;Оставям ви с няколко от &lt;strong&gt;забавните му абсурдистки сравнения, които иронизират цели реалии от действителността ни&lt;/strong&gt;: и златния пръст, който крепи правителството, и бг гордостта а ла “Балкантурист”, и фалшивите новини (в романа имаме фейкнюстолет - специален пистолет, който произвежда компромати в медиите за унищожаване на репутации), и дезинформацията от интернет троловете, и балканската хомофобия, и конспиративните съзнания (в света на прогресиралите рептили пък се тревожат от световен заговор на хуманоиди), и правосъдието (в романа има квантово генерирано правосъдие, като &lt;em&gt;дори&lt;/em&gt; съдебните компютри са изключително бързи).&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Борил се ухили с мазната усмивка на източно-европейски медиен магнат&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;като дупки по току-що ремонтирана българска магистрала се чувстваха неравностите в тъканта на време-пространството&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;на хищните норвежки гей двойки им предстоеше да всяват ужас десетилетия по-късно&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;с широк жест на олигарх, който разкрива на свой гост планина, подарена му от държавата, тя посочи дърветата&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;той се изхлузи и тупна на земята като чуждестранен турист в Слънчев бряг&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Тъкмо решиш, че си постигнал световна доминация и непременно ще ти се покаже, че някой друг определя дестинацията на самолетните ти билети&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Седемте години международно сътрудничество, което Европа и Русия със стиснати зъби се стараеха
да поддържат заради извънредната ситуация&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Именно горещите славянски целувки (понякога и по устата, но без хомосексуален, а само с бизнес контекст) го направиха първо Генерален директор на АЕЦ „Белене“, а после и Изпълнителен директор на „Грюцинуклеус“.&lt;/em&gt;&lt;/p&gt;
</description>
        <pubDate>Fri, 19 Jun 2020 00:00:00 +0000</pubDate>
        <link>/bookreviews/2020/06/19/19-30-%D1%82%D0%B5%D0%B6%D0%BA%D0%B8-%D0%B5%D0%BB%D0%B5%D0%BC%D0%B5%D0%BD%D1%82%D0%B8-%D0%BD%D0%B0-%D0%B0%D0%BB%D0%B5%D0%BA%D0%BE-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B4%D1%8A%D0%B3%D0%BB%D0%B0%D1%81-%D0%B0%D0%B4%D0%B0%D0%BC%D1%81.html</link>
        <guid isPermaLink="true">/bookreviews/2020/06/19/19-30-%D1%82%D0%B5%D0%B6%D0%BA%D0%B8-%D0%B5%D0%BB%D0%B5%D0%BC%D0%B5%D0%BD%D1%82%D0%B8-%D0%BD%D0%B0-%D0%B0%D0%BB%D0%B5%D0%BA%D0%BE-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B4%D1%8A%D0%B3%D0%BB%D0%B0%D1%81-%D0%B0%D0%B4%D0%B0%D0%BC%D1%81.html</guid>
        
        <category>Тежки елементи</category>
        
        <category>Жанет 45</category>
        
        <category>Алеко Желязков</category>
        
        <category>рецензия</category>
        
        <category>роман</category>
        
        <category>фантастика</category>
        
        
        <category>bookreviews</category>
        
      </item>
    
      <item>
        <title>&quot;Фигури&quot; - феминистично-ураничната история на няколко забележителни жени</title>
        <description>&lt;p&gt;&lt;em&gt;“Нищо, създадено някога, не ни напуска напълно. Семената се засаждат и разцъфват поколения, векове, цивилизации по-късно, мигриращи сред общности, страни и континенти”.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Тази идея (която един друг български автор ще изрази чрез фразата “Аз сме”) е залегнала в сложната матрица на “Фигури” от Мария Попова, световноизвестната авторка на блога BrainPickings.org. Написана на английски, книгата се появи на български в превода на Паулина Мичева и с логото на издателство “Колибри” тази година.&lt;/p&gt;

&lt;p&gt;==&lt;/p&gt;

&lt;p&gt;Иска ми се да започна от заглавието. Оригиналното &lt;em&gt;Figuring&lt;/em&gt; е находчиво преведено като “Фигури”, за да насочи вниманието ни към личностите, чиито забележителни биографии са във фокуса на този труд. И все пак за съжаление при превода &lt;strong&gt;неизбежно е пропуснато онова важно в случая значение на глагола &lt;em&gt;to figure&lt;/em&gt;&lt;/strong&gt;, който има общо с познанието и осмислянето, с разбирането и проумяването - глагол, който е същностен за животите на тези изумителни учени и творци, избрани от Попова за нейни герои.&lt;/p&gt;

&lt;p&gt;==&lt;/p&gt;

&lt;p&gt;Въпреки че тази мултибиография започва от XVII век - с историята на математика и астронома Йохан Кеплер, и стига до XX век - с историята на морската биоложка и еко пионер Рейчъл Карсън, автор на революционните книги „Морето около нас“ и „Смълчана пролет“, във &lt;strong&gt;фокуса на вниманието са най-вече известни, макар и позабравени, личности от XIX век&lt;/strong&gt;: математичката и астрономката Мария Мичъл, мислителката, критичката и феминистката Маргарет Фулър, автор на „Жена през деветнайсети век“ – нещо като декларацията за независимост на американските жени, поетесата Емили Дикинсън, скулпторката Хариет Хосмър, както и цяла плеада от техни съвременници и съидейници, с които те са били в реална или духовна връзка.&lt;/p&gt;

&lt;p&gt;==&lt;/p&gt;

&lt;p&gt;Именно &lt;strong&gt;в духа на XIX век е издържан и свръх амбициозният труд&lt;/strong&gt; на Мария Попова. Авторката споделя &lt;strong&gt;характерната за него позитивистичната нагласа&lt;/strong&gt;, че само знаещият критик е в състояние да се идентифицира с автора и да вникне в творчеството му. Напълно в съгласие с този подход, за да обясни техните постижения, тя се е запознала с всичко писано от и за нейните фигури (от тяхната лична кореспонденция и дневници до спомените на съвременниците им), с техните житейски подробности, интереси, хобита, любовни връзки, навици, болести и т.н. Историческите уточнения и анализът на обстоятелствата в духа на позитивизма са част от дълбокото изграждане на образите й.&lt;/p&gt;

&lt;p&gt;==&lt;/p&gt;

&lt;p&gt;Навлизайки със завидна ерудиция в редица сфери от науката, изкуството и движенията за социална промяна, тази ерудитска книга възкресява дебатите на времето и разглежда начините, по които някои от най-блестящите му умове са променяли света и себе си, взаимодействайки си един друг, за да заплетат своята нишка, от която се тъче паяжината на големите идеи в търсенето на истината. &lt;strong&gt;“Фигури” изобилства от факти, цитати, имена и препратки - до степен, в която губи фокус&lt;/strong&gt; и замъглява носещия гръбнак на книгата. Разклоненията от основния разказ са толкова много, че ако си ги представим като бележки под линия, те почти биха надделели. Но от друга страна съществуването често се случва в бележки под линия и няма как да бъдат разказани на “чисто” животите на великите без да споменем и онези техни предшественици, съвременници и следовници, които съграждат заедно с тях матрицата на човешкия ум, душа и дух. В известен смисъл тази книга, която сякаш едва удържа тежестта си, трябва да се чете с фасетно зрение и внимание.&lt;/p&gt;

&lt;p&gt;==&lt;/p&gt;

&lt;p&gt;Като автор Мария Попова е повече от благосклонна, разбираща и приемаща към всеки от своите герои и &lt;strong&gt;вниква с обич в техните сложни и често противоречиви личности, гмуркайки се не само в ума, но и в сърцата им&lt;/strong&gt;. Тя ни показва и слабостите, и нелицеприятните черти на характера им, водена от вярата на Мария Мичъл, че провалът е истинският тест за величие. Показва ни как частичка по частичка откритията им премоделират представите и категориите ни за реалността, докато в същото време техните комплицирани и често трагични лични биографии, както и техните интимни връзки не могат да бъдат класифицирани.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Няма съмнение, че “Фигури” е категорично феминистична книга&lt;/strong&gt;, най-малкото поради подбора на протагонистите си - жени, доказали, че умът няма пол, проправили път за себе си и другите в един мъжки свят, нарушили конвенциите и в обществото, и в любовта. Всъщност дори на пръв поглед не на място включената история за Кеплер е всъщност история за майка му, обвинена във вещерство заради книгата на сина си “Сънят” (може би първия научно-фантастичен роман) и измъчена от дългите години на съдебни процеси - но повод Кеплер да направи един важен за жените извод: че нейната трагедия е може би именно в липсата на достъп до образование, в социалното й положение в един свят, в който възможностите за жената са фиксирани - нещо, което преобръщат героините на Мария Попова в идните векове.&lt;/p&gt;

&lt;p&gt;==&lt;/p&gt;

&lt;p&gt;Без това да е заявено като организиращ принцип на историите, няма как да не ни направи впечатление и че почти всички от героините (и някои от героите) на Попова са &lt;strong&gt;хора, които са имали нетрадиционни интимни връзки във времена на стриктно дефинирани полови роли&lt;/strong&gt; (да, днешното страховито “джендър”). Попова отдава голямо внимание на интимните писма между героините и жените обекти на тяхната любов. По терминологията на онова време става дума за т.нар. “ураничен” тип връзка, различаваща се от хетеронормативната сексуалност и дала им вътрешния заряд, способен “да дели атома”. В същото време авторката проследява и приятелствата им с мъже, провидели не само тяхната равнопоставеност, но и идейното им и духовно превъзходство.&lt;/p&gt;

&lt;p&gt;==&lt;/p&gt;

&lt;p&gt;Всички избрани от Попова героини са “първи” в своята област, в редиците на движенията срещу робството, неравенството между половете, социалната несправедливост. Но и всички те в един момент са осъзнали &lt;strong&gt;свързаността на ума и чувствеността, реалността на тялото си, желанията и тленността му&lt;/strong&gt;, и тайно копнеят за “пълнота на битието” (по Маргарет Фулър) – съвършеното сливане на емоция, интелект и тяло. Много от тях, като Карсън, ще признаят, че “не е наполовина толкова важно да знаеш, колкото да чувстваш”. Попова пише за “онова крайно Ураново пространство, където любовта съществува отвъд категориите, отвъд културния и биологичния императив, отвъд онова, което дори най-прецизният и поетичен език може да изрази”. Както и за това, че изкуството и животът е невъзможно да бъдат отделени.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Как е възможно да знаем всичко това и все още да сме подвластни на илюзията за разделението, за другостта?”&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Една от всепроникващите теми във “Фигури” е тази за свързаността на всичко и всички на нашата “бледосинята точка” и във Вселената, съградено от звездния прах и първичните атоми. По същата тази логика Попова представя и свързаността на идеите и духа, които еволюират в поколенията, пренасяни от силни индивидуалности. Книгата започва и завършва с обединително-примирителни, смиряващо красиви пасажи на “инвентаризация” на света, които изреждат как всичко, от пръстените на Сатурн до всяко нокътче на новороденото, е едно. И макар в течение на живота нашите навици, убеждения и идеи се развиват до степен на неузнаваемост, а физическата и социалната ни среда да се променят, то ние оставаме “ние”.&lt;/p&gt;

&lt;p&gt;==&lt;/p&gt;

&lt;p&gt;Но това е и книга за &lt;strong&gt;дълбоката същностна връзка между красотата и истината&lt;/strong&gt;, сътворяващи заедно смисъла. За красотата като дълбока мотивираща сила, фокусна леща за интелектуалното любопитство, чрез която героините й възприемат света. Красотата като “език, толкова естествен за Вселената, колкото е и математиката – единият просто се възприема от физическото око, другият – от мисловното.” Докато показва как науката и поезията са взаимно свързани, самата авторка постига този ефект със стила си - нежен, силен, интелигентен и поетичен. Самата тя присъства много малко (а може би трябваше повече), чрез няколко автобиографични включвания, като оставя фактите и цитатите да говорят.&lt;/p&gt;

&lt;p&gt;==&lt;/p&gt;

&lt;p&gt;И накрая - множеството използвани в книгата писма ме накараха да се замисля със съжаление и за нещо друго - за изчезналото изкуство на писмото, когато всяка дума е била подбирана и те са били писани сякаш със съзнанието за словотворчество, което уважава другия и същевременно един ден ще принадлежи на ценен архив. Така, бавно и за бавно четене, е писана и тази книга. И ако издържите на тежестта й без да се разсеяте или да ви доскучее, тя определено ще ви остава впечатлени.&lt;/p&gt;
</description>
        <pubDate>Wed, 17 Jun 2020 00:00:00 +0000</pubDate>
        <link>/bookreviews/2020/06/17/13-59-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%84%D0%B8%D0%B3%D1%83%D1%80%D0%B8-%D1%84%D0%B5%D0%BC%D0%B8%D0%BD%D0%B8%D1%81%D1%82%D0%B8%D1%87%D0%BD%D0%BE-%D1%83%D1%80%D0%B0%D0%BD%D0%B8%D1%87%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%B7%D0%B0%D0%B1%D0%B5%D0%BB%D0%B5%D0%B6%D0%B8%D1%82%D0%B5%D0%BB%D0%BD%D0%B8-%D0%B6%D0%B5%D0%BD%D0%B8.html</link>
        <guid isPermaLink="true">/bookreviews/2020/06/17/13-59-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%84%D0%B8%D0%B3%D1%83%D1%80%D0%B8-%D1%84%D0%B5%D0%BC%D0%B8%D0%BD%D0%B8%D1%81%D1%82%D0%B8%D1%87%D0%BD%D0%BE-%D1%83%D1%80%D0%B0%D0%BD%D0%B8%D1%87%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%B7%D0%B0%D0%B1%D0%B5%D0%BB%D0%B5%D0%B6%D0%B8%D1%82%D0%B5%D0%BB%D0%BD%D0%B8-%D0%B6%D0%B5%D0%BD%D0%B8.html</guid>
        
        <category>Фигури</category>
        
        <category>Колибри</category>
        
        <category>Мария Попова</category>
        
        <category>биография</category>
        
        <category>роман</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>Поетът Златозар Петров: Всичко е справедливо</title>
        <description>&lt;p&gt;&lt;strong&gt;Разликата между последните ти две книги е почти три години, но моето усещане е, че онзи, който ги е писал, е същият човек.  Или е променен?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не, не – човекът не се променя, така мисля аз. Секунда преди раждането си той е вече завършен.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Някъде казваш, че намираш първата си книга за слаба. Същевременно издателят на “Топло животно и други стихотворения” (Издателство за поезия ДА, 2017) Силвия Чолева  разказваше, че много трудно се съгласяваш на промени по текстовете си. Не вярваш ли в редакцията като необходим процес - или спонтанното излияние ти се струва завършено? Питам и за редакцията като инструмент за живеене - смяташ ли, че животът може да бъде редактиран?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Първата ми книга не е слаба. Тя е кошмарна. Иначе вярвам в съвета на Чехов – не слушай никого, та когато сбъркаш, грешката да е твоя, а не чужда. Животът не може да се редактира, но чувствам, че смъртта може. Имаме вече един пример за това. Не е малко.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Перифразирам твой стих. Къса смелост да легнеш с целия си ръст върху острието ли е поезията? Когато пишеш, болиш или отболяваш? Или единствено мислиш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Допускам, че поезията е дълга, но излишна смелост. Защото най-често острието е тъпо. Убеден съм, че всеки човек през живота си може да напише едно добро стихотворение. Има между другото такъв поет у нас, с едно хубаво стихотворение – Божидар Божилов. Ако питаш мен, и това не е малко. Но той има над 30 поетически книги. Каква смелост, Боже мой… Когато пиша, гледам да не мисля много, защото иначе ще трябва да спра.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кой и какъв е “оня рядък тип любимци на боговете, който днес е на изчезване”, за който пишеш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Вярвам, че Бог има нужда от мен, човека, в същата степен, в която аз, човекът, имам нужда от Него. „Не бойте се, защото вас обикнах повече от ангелите…“, сигурно цитирам неточно. Виж, за боговете не знам. Предполагам, че те отдавна са се отказали от нас. Кой е техен любимец днес? Не бих могъл да кажа наистина…&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Машини” започва с прозаично въведение, което задава философската рамка на книгата. Според френския мислител, когото цитираш, човекът е мислеща материя без душа. Ти сякаш не опровергаваш това, а по-скоро си играеш с тази идея като котарак с мишка, със снизходителна, ласкава, горчиво-иронична жестокост. Животното и машината се превръщат в централните ти метафори - и двете безсъзнателни, но с топли корпуси, загрети от инстинкти или електричество. В израза “стадо от машини” човекът всъщност е едновременно и двете. Днес говорят за т.нар. singularity point - момента, навярно в съвсем не далечно бъдеще, когато сливането на човека и машината в изкуствения интелект ще стане окончателно. Някъде представяш човека като бог на една несъществуваща, електрическа, виртуална реалност, в която - за разлика от тези на големия Бог - изчисленията не пропадат? Това ли идва и какво ще е? И ще изпитваме ли носталгия тогава към “бавното оскотяване”? И ще е възможна ли топлата бавност? Моля те, поразсъждавай самият ти за всичко това.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;По онова време – 18 век –  човеците от типа на Ламетри, тъй наречените материалисти, са прекрасни. Виждам ги как излизат от залата за дисекции, вървят из пролетния, мръсен, свечерен Париж, подвикват на проститутките и рецитират Лукреций на латински. Харесвам ги – Вокансон, Казанова, всички ония мошеници, които умееха да живеят и да лъжат убедително. Те бяха истински хора. В сравнение с тях ние сме недоносчета. Но да оставим това. Ламетри е честен и, бих казал, страстен мислител, но в моята книга той е само отправна точка, нищо повече. Освен животни и машини там има и градини, и кукли, и ангели, и, разбира се, хора и богове. Книгата по-скоро разиграва тези образи, отколкото да твърди нещо сериозно от научна гледна точка. Даже ми се струва, че тя най-безсъвестно се подиграва с науката, не знам защо. Относно изкуствения интелект и виртуалния бог на всички неща – дали „идва това“, аз не мога да кажа, но зная какво чувствам: ако идва, да идва по-скоро. Никаква носталгия, никакво връщане назад – приветствам с пълно и щедро сърце виртуалните идиоти и ги каня на моята маса. Виж, за топлата бавност бих посъжалявал малко, да. Но малко.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;От чия смърт (“тази мършава и сива смърт”) те е страх най-много?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Дай да прескочим това. И да запалим по една цигара.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Вещта ми е по-близка от човека” - толкова е съзвучно на собственото ми усещане, че вещите са несправедливо по-безсмъртни, защото надживяват поколения хора. И в същото време това изречение е диагноза за една крехка, самовглъбена, често творческа асоциалност, която също споделям. Кое е при теб?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Защо несправедливо, напротив. Добре е, че предметите са по-безсмъртни от нас. Всичко е хубаво, всичко е справедливо. А и защо да се лъжем – хората бързо омръзват. Кой не би предпочел най-очуканата гръцка ваза, най-смешната африканска дрънкулка, най-лошата скица на Шарден пред поредния досадник?&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Такъв човек си, че да можеше, би тъпкал всеки ден един и същи път”. Вярваш ли и ти в могъщата рутина, която със своята уютна, утешителна повторяемост ни дава илюзията за вечност и сигурност (“с четирите дървета, масата и стола ти всичко си видял, изпитал, преживял”)? На фона на цялата тази здрачна преходност, която струи от стиховете ти, не е ли тъкмо рутината – дори в прекрасната ти поема от “Машини” (изд. Жанет 45, 2020), която описва “провинциалната мътилка на нещата” – контрапунктът, красив по някакъв особен начин?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не бих го нарекъл рутина, а по-скоро чувство за време. За ритъм. За вечност. Вярвам, че тъй нареченото еднообразие е по-разнообразно от тъй нареченото разнообразие. Една любима уличка ти дава всички улици на света, едно хубаво стихотворение ти дава всички хубави стихотворения, писани някога, и т.н.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В “Наброски върху любовта и времето” и в “Ситуации” твърдиш, че всяко нещо се осъществява в един дуализъм, съществува в противоречието си… Можем ли да живеем, приели това?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Дали го приемаме, или не, ние живеем тъкмо така – хераклитовски.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В “Кристине Лавант” пък сякаш пренаписваш знаменития откъс от Коринтяни 13 за любовта. Там смисълът е, че и всичко да имаш, без любовта си нищо. При теб пък е така: ще направиш всичко необходимо, но пак няма да имаш любов…&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не харесвам много апостол Павел. Това стихотворение е написано от името на австрийската поетеса Кристине Лавант. Говори тя, не аз.  Аз само я чух. Така че липсата на любов тук не се отнася до мен.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Един или много са боговете? На едно място ги описваш като фриволни, игриви, лекомислени същества, на които скоро ние омръзваме и те се връщат обратно да заживеят по старому…&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Е, познаваш митологията, познаваш основните религии… Един ли е, или са много?&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Добре, така да е. Тогава ще те питам съвсем друго. Пишеш в рима или най-малкото с ясно очертан, почти старомоден ритъм в епохата на разпокъсания бял стих, в която всеки фейсбук пост, всяка новина, всяко прозаично заявление може да се “разчлени” на строфи и да “заеме позата” на стихотворение… Е?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Харесвам Фейсбук. Всеки глупак там е бог, всеки фашист – либерал, всеки подлец – моралист, всяко животно – човек. Глупостта във Фейсбук е сияйна, баладична, трансцендентна. Искам я цялата и завинаги, копнея за нея непрестанно и завинаги. Какво обяснявам ли? Че няма старомодно и модерно, няма ново и вехто – всичко е едно. Има само талантливо и бездарно. И че ако греша в това си предположение, значи съм старомоден. Но какво значи „старомоден ритъм“? Можеш ли да дишаш модерно, да правиш любов модерно, да се храниш модерно? Да оставим тези приказки на литературните критици, и те са хора.
„Епохата“, как ли пък не.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Тогава… следиш ли съвременната българска поезия? И има ли имена на “колеги”, които би откроил?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Следя, но все по-малко. Красимира Зафирова. Румен Денев. Любомир Николов. Съжалявам, че не са млади. Нарочно пропускам имената на мои – и млади, и стари – приятели поети, които съм споменавал на друго място.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Искам да завърша с тези твои стихове:&lt;/strong&gt; \
&lt;em&gt;“Аз зная, че когато назоваваме нещата,
запява дрозд и някъде човекът става на пихтия,
но ивиците мрак не могат да прилепнат точно,
о, ивиците мрак не могат да прилепнат точно…“&lt;/em&gt;
&lt;strong&gt;Всъщност, не е нужно нищо да ми казваш, исках просто да ти го прочета - ивица мрак, която не прилепва точно…&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да. Просто да полудееш.&lt;/p&gt;
</description>
        <pubDate>Mon, 15 Jun 2020 00:00:00 +0000</pubDate>
        <link>/interviews/2020/06/15/14-01-%D0%B7%D0%BB%D0%B0%D1%82%D0%BE%D0%B7%D0%B0%D1%80-%D0%BF%D0%B5%D1%82%D1%80%D0%BE%D0%B2-%D0%B2-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%81%D0%B8-%D0%BF%D0%BE%D0%B5%D1%82%D0%B8%D1%87%D0%BD%D0%B8-%D0%BA%D0%BD%D0%B8%D0%B3%D0%B8-%D0%B2%D1%81%D0%B8%D1%87%D0%BA%D0%BE-%D0%B5-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE.html</link>
        <guid isPermaLink="true">/interviews/2020/06/15/14-01-%D0%B7%D0%BB%D0%B0%D1%82%D0%BE%D0%B7%D0%B0%D1%80-%D0%BF%D0%B5%D1%82%D1%80%D0%BE%D0%B2-%D0%B2-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%81%D0%B8-%D0%BF%D0%BE%D0%B5%D1%82%D0%B8%D1%87%D0%BD%D0%B8-%D0%BA%D0%BD%D0%B8%D0%B3%D0%B8-%D0%B2%D1%81%D0%B8%D1%87%D0%BA%D0%BE-%D0%B5-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE.html</guid>
        
        <category>Златозар Петров</category>
        
        <category>Машини</category>
        
        <category>Топли животни</category>
        
        <category>Издателство за поезия ДА</category>
        
        <category>Жанет 45</category>
        
        <category>поезия</category>
        
        <category>интервю</category>
        
        
        <category>interviews</category>
        
      </item>
    
      <item>
        <title>&quot;През това време&quot; - нова книга на проф. Инна Пелева за литературата от Прехода до днес (ОТКЪС)</title>
        <description>&lt;p&gt;От 1989 г. до наши дни светът и страната се промениха неимоверно много. През това време българската литература продължи да съществува. Кои са писателите и текстовете, които винаги оттук насетне ще са важни, кои са поредните лица на елитарното и популярното, кои са впечатляващите изображения на миналото и на сегашното… Тези въпроси обмисля &lt;strong&gt;новата книга на проф. Инна Пелева “През това време”&lt;/strong&gt;, съобщават издателите от “Жанет 45”.&lt;/p&gt;

&lt;p&gt;==&lt;/p&gt;

&lt;p&gt;Проф. Пелева се занимава и с ред други въпроси: Какво и как разказват в тези години българските автори. Доколко и колко истинно историите им помнят далечното и близко минало - и защо забравят точно онова, което забравят. Що за симптом насред актуалната културна ситуация е „възходът на биографията”. Както и свръхоценностяването на детското. Дали сегашни творби, писани на български, ще ни приучат неусетно да приемаме настоящето без прекомерна горчивина. Срещат ли се отново човекът и вярата по тези земи, има ли Изход според белетристиката, създавана у нас напоследък…&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Погледнете съдържанието, за да се ориентирате по-точно в засегнатата тематика:&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Уводни думи&lt;/p&gt;

&lt;p&gt;Българско възраждане и българска съвременност (Димитър Шумналиев, Деян Енев)&lt;/p&gt;

&lt;p&gt;Родина и чужбина. Отново (Мария Станкова, Георги Тенев, Илия Троянов)&lt;/p&gt;

&lt;p&gt;Случаят „Яна Язова“, или възходът на биографията&lt;/p&gt;

&lt;p&gt;От 1990-те до днес: Емилия Дворянова, Теодора Димова, Мария Станкова, Керана Ангелова, Албена Стамболова, Елена Алексиева&lt;/p&gt;

&lt;p&gt;За тези, които не се страхуват от Вирджиния Улф (матриците на популярното и женската ни проза след 2000-та година)&lt;/p&gt;

&lt;p&gt;Умората от паметта – български сюжети и фигури&lt;/p&gt;

&lt;p&gt;XIX век – тук и сега (Стоян Ненов, Стефан Цанев, Милен Русков)&lt;/p&gt;

&lt;p&gt;Три съвременни романа – търсения и открития (Елена Алексиева, Емилия Дворянова, Недялко Славов)&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Инна Пелева преподава българска литература и култура в ПУ „Паисий Хилендарски”. Автор е на „Четени текстове. Студии върху съществуващи и липсващи страници в българската литература” (1994), „Идеологът на нацията. Думи за Вазов” (1994), „Ботев. Тялото на национализма” (1998, второ преработено издание 2015), „Възраждания. Българистични студии” (1999), „Места от Конспекта” (2000), „Алеко Константинов. Биография на четенето” (2002), „Йордан Радичков. Дума, разказ и тъга” (2004), „Деца на по-малки богове” (2012), „Георги Марков. Снимки с познати” (2017, Награда „Пловдив”, Национална награда „Христо Г. Данов”).&lt;/em&gt;&lt;/p&gt;

&lt;p&gt;&lt;em&gt;==&lt;/em&gt;&lt;/p&gt;

&lt;p&gt;&lt;strong&gt;Прочетете ОТКЪС&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В тази книга се говори за български автори и творби, за проблемно-тематични избори и за тенденции, които моделират облика на художествената ни проза след края на НРБ. Сборниците с разкази и романите, критически осмислени в предстоящите страници, са публикувани между 1993-та и 2019-та; в един-единствен случай съм коментирала литературен феномен с всъщност двойствена, по-сложно конструирана времева самоличност, но за това след малко.  	Портретът на родната повествователна продукция от последните две десетилетия и половина, който изданието прави, е лишен от изброителна пълнота – от множеството детайли, които биха придали на изображението реалистка убедителност. Книгата не показва (и не би могла да има подобни амбиции) всичко важно и ценно в наративистиката ни, създадено от 1990-те насам. Също така не представя всички по-странни казуси около възкресявания на предишното, успели да го превърнат в нещо съвсем днешно. Възстановката ми е подчертано селективна, тя отразява лични предпочитания и пристрастия, ословесява – така или иначе – една частна гледна точка към случилото се в литературната ни публичност след Промяната.&lt;/p&gt;

&lt;p&gt;==&lt;/p&gt;

&lt;p&gt;Там е работата, че личното и частното никога не са просто и само лично и частно. Критическите статии и студии в тома (първите им редакции са печатани от 2007-ма до 2019-та) обмислят – освен конкретни художествени произведения – и ред литературоведски опуси, интерпретиращи същите творби, които са ме занимавали в един или друг момент. Тоест поместеното между тези корици все пак е бримка от сложна и обемна плетка; то е глас в разговор. Съ-участник е в едно съсловно, общностно четене/писане. Съсловно, специализирано, но и нерядко интересуващо се от това как изглежда обсъжданият текст Х отвъд критериите на професионализираната аудитория, в очите на една по-широка публика. 	Иначе речено, колкото и да е авторски лансираният тук образ на съвременната българска повествователност, на сега течащи процеси, колкото и да е непълен поради азови фиксации, той също така е достатъчно показателен, истинно изразяващ един не само мой усет за събитията в словесността ни, за особено значещите явявания в нея.&lt;/p&gt;

&lt;p&gt;==&lt;/p&gt;

&lt;p&gt;Събитие и значещо в рамките на разбирането ми за литература (и извън тях също) не е задължително равно на високо, елитарно, найдобро по мерите на взискателния вкус, култивиран години наред в академична среда. Разкази на популярната култура, домуващи в наши издания с високи тиражи, също си струва да бъдат мислени, също имат какво да споделят за страната и хората ѝ, за световните моди на епохата и за начина, по който те биват преопаковани като за потребител сънародник. Затова в тома се коментират и произведения местни артикулации на масоидални вери, краевековни сюжетно-персонажни модели и вече автоматизирани ню-ейдж-послания, всички те (верите, моделите, посланията) с планетарна функционалност и множество национални конкретизации.&lt;/p&gt;

&lt;p&gt;==&lt;/p&gt;

&lt;p&gt;Образците на тези конкретизации – и на българските включително – са съчинения на Дан Браун, Паулу Коелю, Елизабет Гилбърт, Хорхе Букай, Анди Андрюс: опитът да разбираш родната литературност (с който и неин регистър да си се ангажирал) непременно предполага и опит да разбираш изобщо света, изобщо текстовостта. Както тази, която макетира идейно-образната лингва франка на настоящата епоха, така и тази, генерирала предходни културни езици.&lt;/p&gt;

&lt;p&gt;==&lt;/p&gt;

&lt;p&gt;Току-що посочената презумпция предопределя това, че нататък ще става дума не само за съвременни наши творби и автори, а и за ред чужди произведения – от днес, от вчера, пък и доста по-отдавнашни: библиотеката работи винаги цялата, винаги едновременно; предишното продължава да ни се случва, старите книги и филми четат и разбират прииждащото ново заедно с нас (те просто ни обитават, както се обитава къща, станали са част от способността ни да схващаме и оценяваме). Не съм очаквала Греъм Грийн и Дамиано Дамиани да ми шепнат, докато крача през „Възвишение“, но какво да се прави – правят го; Чарлз Дикенс, Никита Михалков, Казандзакис, Гьоте и Екерман, Брегович, Стивън Кинг, Костурица, Антъни Мингела и Майкъл Ондатджи, Борхес, Луис Карол, Исабел Алиенде, Тарантино, Дубравка Угрешич и мнозина други са ми подсказвали реакции, водили са ме при разпознавания и са формирали отношение към актуални български текстове. Авторите на въпросните текстове сигурно не са допускали, че биха могли да имат точно тези помагачи в правенето на смисъл (точно тези, които според мене се мяркат зад това или онова платно). Но винаги и неминуемо е така – читателят никога не се среща само с книгата, която чете ей сега, никога не разговаря единствено с писателя, из чиято конкретна измислица броди в този час.&lt;/p&gt;

&lt;p&gt;==&lt;/p&gt;

&lt;p&gt;Предсказуемо, докато съм се опитвала да тълкувам повествования, правени на матерния в последните години, особено отчетливо съм чувала гласовете на българското литературно преди. Днешни страници, днешни фигури на творци са ми напомняли (обяснявала съм защо, с какво) думи или жестове на Пенчо Славейков, Яворов, Димитър Димов, Антон Страшимиров, Вежинов, Елин Пелин, Багряна, Йовков, Владимир Полянов, Константин Константинов, Фурнаджиев, Радичков, Вера Мутафчиева, Антон Дончев… или пък цели дискурсивно-представни масиви: това, което наричаха критически реализъм, практиките на диаболизма, типологията разузнавачески роман. Разбира се, не само миналото хвърля светлина (или сянка) върху сегашни неща. Сегашното също моделира някогашното, постоянно го преправя, придърпва в собствената си територия парчета от плътта му, избира за истинската онази негова версия, която удовлетворява актуални нужди, утешава и компенсира недоимъци на момента. Един от впечатляващите примери за току-що казаното е интегрирането на историята Яна Язова в следдесетоноемврийския дискурсивен пейзаж. Коментирала съм и тази история в границите на книга за съвремието, понеже сегашният изключителен интерес към живота и съчиненията на Язова е ярък симптом за групови потребности и нагласи, оформили се точно насред грижите и стремежите на посткомунистическото ни битие.&lt;/p&gt;

&lt;p&gt;==&lt;/p&gt;

&lt;p&gt;Особено силно са ме впечатлявали напоследък създавани текстове, които осъзнато или неволно демонстрират памет за разказите на местния ХIХ век. Как възрожденското отново и отново се завръща в тукашните почерци (вече през век отстояние от нас), какво имат да му думат днешните автори, доколко му вярват и откъде нататък се опитват да спорят с него – разговорът по темата си струва, той има общностноавторефлексивен потенциал, който българската култура би могла, предполагам, да оползотвори.&lt;/p&gt;

&lt;p&gt;==&lt;/p&gt;

&lt;p&gt;Основните критически сюжети в „През това време“ са обвързани с произведения на Димитър Шумналиев, Деян Енев, Мария Станкова, Георги Тенев, Илия Троянов, Емилия Дворянова, Теодора Димова, Керана Ангелова, Албена Стамболова, Елена Алексиева, Людмила Филипова, Никол Данева, Красимира Зафирова, Калина Стефанова, Мария Павлова, Красимира Кубарелова, Георги Господинов, Стоян Ненов, Стефан Цанев, Милен Русков, Недялко Славов. В дълбокия заден план на собствените ми повествования се мярват, наистина съвсем бегло, още автори/произведения, които също възприемам като проявяващи физиономични черти на литературното настояще (Виктор Пасков, Христо Калчев, Владимир Зарев, Стефан Кисьов, Алек Попов, Богдан Русев, Емил Андреев, Кристин Димитрова, Вероника Азарова, Светлана Дичева, Виргиния Захариева, Палми Ранчев, Радослав Парушев). За съжаление, няма как да напишеш подобаващо за всички и за всичко.&lt;/p&gt;

&lt;p&gt;==&lt;/p&gt;

&lt;p&gt;Но все пак, надявам се, идващите страници успяват достатъчно ясно да артикулират посланието, което е своеобразна сума от отделните текстове между кориците. След труса от 1989-та преживяхме години, в които изглеждаше, че са изчезнали основи и основания, цели материци от било́то, че са завинаги изгубени корени и произходи и всичко трябва да бъде започнато от нулата, от една гола, пуста и враждебна земя. Всъщност като четем какво и как разказват по-талантливите ни сънародници днес, бихме могли да помислим, че не е точно и не е само така. Че тази тук култура се е оказала по-жилава и устойчива, отколкото изглеждаше през 1990-те, че линии на наследяване и памет за конститутивното ѝ продължават да работят и да пресъздават/ потвърждават нейната идентичност. Погледнато от определен ракурс, това, дето предишните ни светове (заедно с травми и болки) не са напълно заличени (излекувани) – въпреки бурните промени наоколо, – може да доведе и чувство за потиснатост. Обаче пък същите фактологизми могат да подскажат и мисълта, че просто сме оцелели, и то като себе си, без да бъдем превърнати, сменени, безостатъчно рециклирани. Издръжливостта не може да е чак толкова лошо качество.&lt;/p&gt;

&lt;p&gt;==&lt;/p&gt;

&lt;p&gt;Вероятно ред интерпретаторски ходове в студиите по-нататък биха могли да се сторят някому прекалено настойчиви при търсенето на отношения/разговори между неща, места, слова, представи. Прекалено настойчиви в усилието да се извади наяве синтактичността на света, да бъде показан той като мрежа, в която всяко е в релация с много други, макар и понякога твърде опосредствано, далечно, неочевидно. Синтаксис означава постройка; постройката е винаги сглобеност на елементи. Именно свързаността на думите в изречението поражда смисъл.&lt;/p&gt;
</description>
        <pubDate>Sat, 13 Jun 2020 00:00:00 +0000</pubDate>
        <link>/newbooks/2020/06/13/10-05-%D0%BF%D1%80%D0%B5%D0%B7-%D1%82%D0%BE%D0%B2%D0%B0-%D0%B2%D1%80%D0%B5%D0%BC%D0%B5-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%BF%D1%80%D0%BE%D1%84-%D0%B8%D0%BD%D0%BD%D0%B0-%D0%BF%D0%B5%D0%BB%D0%B5%D0%B2%D0%B0-%D0%B7%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0%D1%82%D0%B0-%D0%BE%D1%82-%D0%BF%D1%80%D0%B5%D1%85%D0%BE%D0%B4%D0%B0-%D0%B4%D0%BE-%D0%B4%D0%BD%D0%B5%D1%81.html</link>
        <guid isPermaLink="true">/newbooks/2020/06/13/10-05-%D0%BF%D1%80%D0%B5%D0%B7-%D1%82%D0%BE%D0%B2%D0%B0-%D0%B2%D1%80%D0%B5%D0%BC%D0%B5-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%BF%D1%80%D0%BE%D1%84-%D0%B8%D0%BD%D0%BD%D0%B0-%D0%BF%D0%B5%D0%BB%D0%B5%D0%B2%D0%B0-%D0%B7%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0%D1%82%D0%B0-%D0%BE%D1%82-%D0%BF%D1%80%D0%B5%D1%85%D0%BE%D0%B4%D0%B0-%D0%B4%D0%BE-%D0%B4%D0%BD%D0%B5%D1%81.html</guid>
        
        <category>Инна Пелева</category>
        
        <category>През това време</category>
        
        <category>Жанет 45</category>
        
        <category>есеистика</category>
        
        <category>литературознание</category>
        
        <category>нова книга</category>
        
        
        <category>newbooks</category>
        
      </item>
    
      <item>
        <title>&quot;Отнесени от вихъра&quot; в ново естетско издание в два тома</title>
        <description>&lt;p&gt;Едно от най-известните заглавия в американската литература – „Отнесени от вихъра”, се появи отново на български в два нови естетски тома с емблемата на издателство „Кръг”. В новото издание на „Кръг” е поместен класическият превод на романа от Надя Баева. Художественото оформление на двата луксозни тома е дело на младата дизайнерка Мила Янева-Табакова, съобщават от издателството.&lt;/p&gt;

&lt;p&gt;==&lt;/p&gt;

&lt;p&gt;Романът на Маргарет Мичъл, публикуван на 30 юни 1936 г. и носител на „Пулицър”, излиза непрекъснато на различни езици и не слиза от класациите за любими книги през над 80-те години, в които съществува. Филмовата му адаптация от 1939 г. с Вивиан Лий и Кларк Гейбъл е продала повече билети от всеки друг филм в кино историята, носител е и на рекордните 10 награди „Оскар”, като е надминат само от „Бен-Хур” и „Титаник”.&lt;/p&gt;

&lt;p&gt;==&lt;/p&gt;

&lt;p&gt;Какво превръща този роман във вечна класика, вълнуваща хора от различни поколения? След излизането й, в края на Голямата депресия, книгата запълва празнина у американските читатели с приказната си история за южните красавици и обречените конфедерати от Гражданската война. Истинска революция обаче е героинята Скарлет О’Хара, която макар капризна и суетна, притежава повече упоритост и смелост от всеки мъж в нейния свят. Днес в поп културата има редица героини, вдъхновени от страстната Скарлет.&lt;/p&gt;

&lt;p&gt;==&lt;/p&gt;

&lt;p&gt;„Ако „Отнесени от вихъра” има тема, това е темата за оцеляването“, казва самата Мичъл през 1936 г. и пита: „Защо някои хора преживеят катастрофи, а други, очевидно също толкова способни, силни и смели, не успяват? Подобни примери има при всеки катаклизъм. Някои хора оцеляват, други не. Какви качества имат онези, които победоносно се борят, и нямат онези, които пропадат?”.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;През годините  „Отнесени от вихъра“ често е съпътствана с обвинения в расизъм&lt;/strong&gt;, заради романтичната картина на робския Юг, която представя, твърде далеч от ужасите на реалността. Но романът е от онези богати и сложни книги, които десетилетия след написването си продължават да бъдат ценен документ за едно трудно време, белязало цяла нация. Мястото на романа в литературния пантеон на Щатите остава непокътнато, защото е летопис учебник за поколенията.&lt;/p&gt;

&lt;p&gt;==&lt;/p&gt;

&lt;p&gt;„Отнесени от вихъра” е единственият роман на Маргарет Мичъл (1900-1949), който тя пише десет години. Родена в столицата на американския Юг Атланта, авторката описва събития и битки от Гражданската война, за които е слушала истории като малка. Работи като репортер за седмичника „Атланта Джърнъл”. След излизането на романа тя вече не се занимава с друго, освен с отговаряне на стотиците писма от почитатели. През военните години 1941-1945-а, Мичъл работи за Американския червен кръст, а внезапната ѝ смърт през 1949-а, след като е блъсната от автомобил, оставя в нейната творческа биография само „Отнесени от вихъра” и кратката новела „Изчезналият Лейсън”.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/otneseni-ot-vihura-2tom-korica.jpg&quot; alt=&quot;&quot; /&gt;&lt;/p&gt;
</description>
        <pubDate>Fri, 12 Jun 2020 00:00:00 +0000</pubDate>
        <link>/newbooks/2020/06/12/10-58-%D0%BE%D1%82%D0%BD%D0%B5%D1%81%D0%B5%D0%BD%D0%B8-%D0%BE%D1%82-%D0%B2%D0%B8%D1%85%D1%8A%D1%80%D0%B0-%D0%B2-%D0%BD%D0%BE%D0%B2%D0%BE-%D0%B5%D1%81%D1%82%D0%B5%D1%82%D1%81%D0%BA%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%B2-%D0%B4%D0%B2%D0%B0-%D1%82%D0%BE%D0%BC%D0%B0.html</link>
        <guid isPermaLink="true">/newbooks/2020/06/12/10-58-%D0%BE%D1%82%D0%BD%D0%B5%D1%81%D0%B5%D0%BD%D0%B8-%D0%BE%D1%82-%D0%B2%D0%B8%D1%85%D1%8A%D1%80%D0%B0-%D0%B2-%D0%BD%D0%BE%D0%B2%D0%BE-%D0%B5%D1%81%D1%82%D0%B5%D1%82%D1%81%D0%BA%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%B2-%D0%B4%D0%B2%D0%B0-%D1%82%D0%BE%D0%BC%D0%B0.html</guid>
        
        <category>Маргарет Мичъл</category>
        
        <category>Отнесени от вихъра</category>
        
        <category>нова книга</category>
        
        <category>роман</category>
        
        <category>Кръг</category>
        
        
        <category>newbooks</category>
        
      </item>
    
      <item>
        <title>&quot;Всичко е осветено&quot; - нов роман от Джонатан Сафран Фоер на български</title>
        <description>&lt;p&gt;Дипломна работа по философия, превърнала се в бестселър – има и такива явления в световната литература и романът „Всичко е осветено“ от Джонатан Сафран Фоер е сред най-ярките примери. Отскоро той може да се намери и на български под знака на издателство „Лист“, което издаде и друг роман на Фоер – „Ето ме“ (&lt;a href=&quot;https://literaturnirazgovori.com/bookreviews/2020/05/29/11-51-%D0%B5%D1%82%D0%BE-%D0%BC%D0%B5-%D0%BD%D0%B0-%D0%B4%D0%B6-%D1%81-%D1%84%D0%BE%D0%B5%D1%80-%D1%85%D0%B8%D0%BC%D0%BD-%D0%B7%D0%B0-%D0%BC%D0%B0%D0%BB%D0%BA%D0%B8%D1%8F-%D0%B6%D0%B8%D0%B2%D0%BE%D1%82-%D0%BA%D0%B0%D1%82%D0%BE-%D0%BD%D0%B8%D0%B7-%D0%BE%D1%82-%D0%B7%D0%B0%D1%82%D0%B8%D1%85%D0%B2%D0%B0%D1%89%D0%B8-%D1%80%D0%B8%D1%82%D1%83%D0%B0%D0%BB%D0%B8-%D0%B8-%D0%B7%D0%B0-%D0%BE%D0%BD%D0%BE%D0%B2%D0%B0-%D0%B7%D0%B0-%D0%BA%D0%BE%D0%B5%D1%82%D0%BE-%D0%BD%D0%B8-%D0%B8%D0%BC%D0%B0.html&quot;&gt;виж рецензия за него тук&lt;/a&gt;). Преводът отново е дело на Петя Петкова, която беше удостоена с Голямата награда „Кръстан Дянков“ за работата си по „Ето ме“.&lt;/p&gt;

&lt;p&gt;==&lt;/p&gt;

&lt;p&gt;„Всичко е осветено“ е и сред акцентите в каталога на издателството за предстоящия Панаир на книгата до НДК, съобщават от издателството.&lt;/p&gt;

&lt;p&gt;==&lt;/p&gt;

&lt;p&gt;Романът е отличен с куп награди – „Книга на годината“ на в. „Лос Анджелис Таймс“, бестселър на в. „Ню Йорк Таймс“ за 2002 г., „Най-добра дебютна книга“ според в. „Гардиън“, победител в състезанието „Млади лъвове в художествената литература“ през 2003 г. и в надпреварата за приза „Уилям Сароян“, носител на Национална награда за еврейска книга и приза „ПЕН“.&lt;/p&gt;

&lt;p&gt;==&lt;/p&gt;

&lt;p&gt;Първите глави от историята на романа се появяват в края на 90-те години в Принстънския университет, където Джонатан Фоер учи философия. Дипломира се през 1999 г. с изследване на опустошенията от Холокоста върху собствените му баба и дядо. Научен ръководител му е изтъкнатата писателка &lt;strong&gt;Джойс Каръл Оутс&lt;/strong&gt;, която настоява Джонатан да продължи темата и да разшири текста си. По-късно той винаги ще я посочва като първия човек, окуражил го да пише сериозно.&lt;/p&gt;

&lt;p&gt;==&lt;/p&gt;

&lt;p&gt;Надъхан с младежка енергия и съвети от Дж. К. Оутс, Фоер тръгва на пътешествие из Украйна. Посещава родните места на предците си и се връща с готов роман в главата си. „Всичко е осветено“ излиза през 2002 г. и предизвиква възторг от стила на автора и начина, по който скача от история в история – едната реална, другата художествена измислица.&lt;/p&gt;

&lt;p&gt;==&lt;/p&gt;

&lt;p&gt;В началото на XXI век САЩ съпреживява трагедия, разиграла се 60 години по-рано в някогашния еврейски щетъл Трахимброд в Западна Украйна. След германското нападение над СССР през 1941 г. нацистите го превръщат в гето за местните жители. През август и септември 1942 г. почти всички евреи от Трахимброд и околностите са избити от войските на SS с участието на Украинската помощна полиция, която обгражда евреите. Загиват между 3000 и 4000 души.&lt;/p&gt;

&lt;p&gt;==&lt;/p&gt;

&lt;p&gt;Фоер се превръща в герой на собствения си разказ – той е авторът, който в романа пътува до Украйна в търсене на Августина – жената, спасила живота на неговия дядо по време на нацистката ликвидация на Трахимброд. Единствената му следа е нейна фотография. Придружават го възрастен шофьор, който твърди, че е сляп, и куче, наречено Сами Дейвис младши-младши. В странната компания има и преводач – внукът на шофьора, Алекс, чиито знания по английски език често будят недоразумения и смях.&lt;/p&gt;

&lt;p&gt;==&lt;/p&gt;

&lt;p&gt;В това пътуване към миналото смешното се редува със страшното. Спомени и сънища, любов и предателство, смърт и просветление се събират и раздалечават в една разтърсваща история за Холокоста и надеждата. Разказът се движи между настоящето и миналото, между комичното и трагичното, сплетени майсторски с „конците” на магическия реализъм.&lt;/p&gt;
</description>
        <pubDate>Wed, 10 Jun 2020 00:00:00 +0000</pubDate>
        <link>/newbooks/2020/06/10/12-49-%D0%B2%D1%81%D0%B8%D1%87%D0%BA%D0%BE-%D0%B5-%D0%BE%D1%81%D0%B2%D0%B5%D1%82%D0%B5%D0%BD%D0%BE-%D0%BD%D0%BE%D0%B2-%D1%80%D0%BE%D0%BC%D0%B0%D0%BD-%D0%BE%D1%82-%D0%B4%D0%B6%D0%BE%D0%BD%D0%B0%D1%82%D0%B0%D0%BD-%D1%81%D0%B0%D1%84%D1%80%D0%B0%D0%BD-%D1%84%D0%BE%D0%B5%D1%80-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/newbooks/2020/06/10/12-49-%D0%B2%D1%81%D0%B8%D1%87%D0%BA%D0%BE-%D0%B5-%D0%BE%D1%81%D0%B2%D0%B5%D1%82%D0%B5%D0%BD%D0%BE-%D0%BD%D0%BE%D0%B2-%D1%80%D0%BE%D0%BC%D0%B0%D0%BD-%D0%BE%D1%82-%D0%B4%D0%B6%D0%BE%D0%BD%D0%B0%D1%82%D0%B0%D0%BD-%D1%81%D0%B0%D1%84%D1%80%D0%B0%D0%BD-%D1%84%D0%BE%D0%B5%D1%80-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        <category>Всичко е осветено</category>
        
        <category>Джонатан Сафран Фоер</category>
        
        <category>Лист</category>
        
        <category>роман</category>
        
        <category>нова книга</category>
        
        
        <category>newbooks</category>
        
      </item>
    
      <item>
        <title>&quot;Нощта&quot; - за смъртта на Бога и смъртта на човека сред непредставимото зло</title>
        <description>&lt;p&gt;Има някакво неписано правило, че малките книги тежат най-много. Такъв статут е придобила и &lt;strong&gt;“Нощта” на Ели Визел&lt;/strong&gt;, която със своите 140 страници (изд. My Book, 2020 - второ издание) се е превърнала в задължителна класика при осмислянето на Холокоста и крайъгълен камък на колективната памет за този мрачен епизод от човешката история.&lt;/p&gt;

&lt;p&gt;==&lt;/p&gt;

&lt;p&gt;В този смисъл оцелелият Ели Визел, който с годините се превръща сам по себе си в обществена икона на незабравимото страдание (за което има и своите противници, обвиняващи го, че се е превърнал в “Джони Кеш на лагерите на смъртта”, в знаменитост, облагодетелстваща се от “индустрията”, в която личности като него са превърнали Холокоста) се оказва &lt;strong&gt;в позицията на възвестител и свидетел&lt;/strong&gt;, който не споделя обичайната тежка съдба на пророците - да бъдат прогонвани, убивани или най-малкото пренебрегвани. Това, което, уви, се случва с двама от важните за романа герои - Моше Клисаря и г-жа Шахтер.&lt;/p&gt;

&lt;p&gt;==&lt;/p&gt;

&lt;p&gt;Моше Клисаря е служител в синагогата на унгарското градче Сигет, където израства Елиезер, момчето-разказвач от книгата, която - според мен неправилно - се възприема като чисто автобиографична вместо като художествена (но причините за това са друга тема). Елиезер гори от религиозен плам и Моше, този беден и скромен човек на вярат, става негов естествен събеседник по въпросите за Бога. Когато през 1941 г. чуждоземните евреи биват депортирани, за да бъдат разстреляни, Моше по някакво чудо оцелява и успява да се върне в Сигет, за да разкаже за ужаса и да предупреди останалите. Никой обаче не иска да повярва на историите му за зверства от подобен мащаб: “Хората не само отказваха да повярват на историите му, но дори не го изслушваха”. &lt;strong&gt;Този провалил се свидетел се затваря в себе си и спира да говори за Бога&lt;/strong&gt; - и това е първото предчувствие в книгата за настъпващата нощ и съдбата на вярата в човешките души.&lt;/p&gt;

&lt;p&gt;==&lt;/p&gt;

&lt;p&gt;Другият пророк (много в традицията на юдаизма) е изгубилата ума си г-жа Шахтер, която дели един вагон със семейството на Елиезер по пътя към Аушвиц през 1944 г., когато съдбата най-после застига и останалата еврейска общност от Сигет. &lt;strong&gt;Несекващите писъци на тази жена, че вижда пламъци и огън, са пророчество още по-зловещо&lt;/strong&gt; поради факта, че единствен читателят знае колко вярно ще се окаже то. Евреите, които пътуват с нея към лагерите обаче, се нахвърлят и запушват устата на лудата. Още едно замлъкване на свидетелстващ - но също така и първият момент, в който човешката емпатия между довчера живелите заедно ще започне да се пропуква, докато накрая се изроди в безчувствие към всичко и всички, освен към оцеляването, в неспособност да мислиш за собствените си близки и да плачеш за собствения си баща.&lt;/p&gt;

&lt;p&gt;==&lt;/p&gt;

&lt;p&gt;Като контрапункт на това замлъкване в романа, на това символично запушване на устата, Ели Визел пише “Нощта” само петнайсет години след събитията, в които само той и две от сестрите му оцеляват. Дори и тогава обаче той е поразен доколко хората вече са забравили, изтикали са от речта и съзнанието си случилото се. Визел пише и за да помним, въпреки признанието, че &lt;strong&gt;“една шепа пепел там, в Биркенау, тежи повече от всички разкази за това проклето място”&lt;/strong&gt;, и за да ни предупреди за повтарянето на историята. Той приема ролята на свидетелят, който се чувства морално и човешки задължен да попречи на врага да постигне посмъртна, сетна победа, като изличи престъпленията си от паметта на хората.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Нощта, която дава заглавието на книгата, е централната метафора в това свидетелство&lt;/strong&gt;. Тя е и буквалните нощи на неизвестност по време на депортацията и преходите. И сгъстеният цвят на страданието в лагерите на смъртта. И плащът пред взора на онези, които са си затваряли очите за тези престъпления спрямо една избрана част от човечеството. Но тя е също така и нощта, която настъпва за човечността. Тя е смъртта на Бога. Тя е краят на вярата.&lt;/p&gt;

&lt;p&gt;==&lt;/p&gt;

&lt;p&gt;В началото Елиезер все още е способен да види депортацията през очите на вярата, свикнала с куп библейски истории за евреите в изпитания и гонения. На тази вяра отговаря &lt;strong&gt;злокобният от гледна точка на историята оптимизъм на евреите&lt;/strong&gt;. Дори когато лошите новини за живота и съдбата им започват да се трупат една след друга, хората намират причина да вярват, че не е толкова лошо, колкото би могло да бъде. Оптимизмът им търси светлината като крехък, но упорит ластар. Затова и в романа тези дни на очакване на депортацията са толкова слънчеви и горещи - под светлината като че ли злото е невъзможно, отменимо.&lt;/p&gt;

&lt;p&gt;==&lt;/p&gt;

&lt;p&gt;Дори и когато пристигат в Аушвиц, където им съобщават, че това е концентрационен лагер, доверието в близкото спасение все още не секва. Нар, дреха, душ, супа и къшей хляб са достатъчни, за да помислиш, че можеш да потърпиш и да го преживееш, полагайки себе си в нозете на Бога. Колко зловещ е фактът, че &lt;strong&gt;недоверието в пределното зло се корени в изначалната невинност на човешкото въображение&lt;/strong&gt;, неспособно да си го представи отвъд някакъв праг. Съзнанието отхвърля непредставимото като невъзможно. И забравя, или по-скоро избира да не мисли.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Отсъстващите дори вече не занимаваха мислите ни. Все още ги споменавахме: „Кой знае какво е станало с тях?“, но слабо се вълнувахме от съдбата им. Бяхме неспособни да мислим за каквото и да било. Сетивата ни бяха притъпени, всичко чезнеше в някаква мъгла. Не бяхме способни да се съсредоточим.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Така и, откакто ги разделят при пристигането им, &lt;strong&gt;Елиезер не говори повече за майка си и сестрите си&lt;/strong&gt;. Мозъкът като че ли автоматично изключва грижата за онези, на които няма как да помогнеш. Цялото внимание на момчето се съсредоточава върху това да крепи баща си, който остава с него. Въпреки всички усилия обаче, той остава пропит от доживотната вина на сина. Елиезер е жестоко честен - той признава моментите на слабост, в които “изоставя” баща си, в които помисля за него като за бреме в нечовешките условия на лагера. Те извращават човешките отношения до степен, в която Елиезер понякога изпитва повече гняв към баща си, че е привлякъл вниманието им, отколкото над насилниците, които го бият.&lt;/p&gt;

&lt;p&gt;==&lt;/p&gt;

&lt;p&gt;И така настъпва нощта над света, нощта като отрицание на съзиданието, когато Бог отделя светлината от мрака. Вярата умира с постепенността на агонията - &lt;strong&gt;Елиезер първо спира да вярва, че Бог е справедлив и загрижен за творенията си, а после - че изобщо съществува&lt;/strong&gt;. Бог и вярата умират бавно, както и осъденото на бесилка момче в един от силните моменти на книгата. Поради лекотата си то не може да увисне достатъчно рязко и се мъчи с часове преди да издъхне. “Къде е милостивият Бог, къде е?”, пита зад гърба на Елиезер някой от тълпата, наблюдаваща бесенето. А един глас в Елиезер отвръща: “Къде ли? Ето Го – увиснал на бесилото…” Момент, който е почти христологичен, с тази разлика, че възкресение няма.&lt;/p&gt;

&lt;p&gt;==&lt;/p&gt;

&lt;p&gt;Когато в предговора към книгата, който е не по-малко важен, Ели Визел се пита дали не е оцелял по чудо, той сам си отговаря, че ако това беше чудо, то небето би могло да го стори и за другите, не по-малко невинните. Ето защо благодари единствено на случайността - а тя е сляпа, лишена от милост и справедливост, безбожна.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Днес вече не се молех. Вече не бях способен да се жалвам. Напротив, чувствах се много силен. Аз бях обвинителят. А Бог беше обвиняемият. Бях прогледнал и се бях оказал сам, ужасно сам на този свят, без Бог, без човеци. Без любов и милосърдие. Бях вече само пепел, но се чувствах по-силен от Него, Всемогъщия, с когото толкова дълго време бях свързал живота си.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Другата главна тема в романа - обезчовечаването - е смазваща, изобличаваща реалност. В “Нощта” &lt;strong&gt;Ели Визел описва много по-малко моменти на човешко съпричастие и взаимопомощ в сравнение с тези на бездушие и жестокост&lt;/strong&gt;. Интересното е, че при това негов фокус са не представителите на добре смазаната германска машина на институционализирано насилие, а напротив - самите евреи, лагерници, близки. Първите, които Елиезер намразва, са унгарските жандарми, които грубо ги събират в Сегет. След тях обаче авторът като че ли изоставя изцяло темата за омразата. Вероятно защото пред безличното и организирано зло тя се стопява - тя е възможна все още само там, където е очаквана и човещината, базирана на общия живот довчера, на споделяната довчера човечност. Старите затворници ги посрещат в лагера не със съчувствие, а почти с омраза, нахвърлят се с юмруци над тях, крадат един от друг, способни са на мерзости. В друга сцена редови селяни германци им хвърлят по вагоните къшеи хляб, за да се забавляват, когато те се бият за тях. В това меле еврейски син убива баща си, за да се докопа до хляба му… В този процес на обезчовечаване единствено базовите инстинкти оцеляват:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Хлябът, супата – това беше целият ми живот. Бях само тяло. Или може би нещо още по-нищожно: един изгладнял стомах. Единствено стомахът долавяше, че времето минава”.&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В тази книга няма прекомерна сантименталност, няма катарзис, няма оптимизъм. Последният образ в “Нощта” отново е този на смъртта, на живите мъртви, за които семейства, любов, общност, Бог вече са мъртви. Ще завърша с един от най-силните и съкрушително красиви моменти в книгата, в които - дори и Ели Визел да не го е допускал - все пак има надежда. Той се случва по време на похода към Бухенвалд, когато младият евреин Юлек засвирва на цигулката си в нечовешките условия - един концерт пред мъртви и едва живи, строполени в мъртвешки сън. Музиката се издига в нощта като контрапункт на издигащия се дим от комините на крематориумите. Той свири забранения за евреите германски композитор Бетовен - дързък жест, който сам по себе си означава и великодушие, и своеобразна прошка, способни да разграничи красотата от злото, на което може да е способна една и съща нация. Юлек не оцелява, но още по-скръбен до неговия труп е трупът на стъпканата му цигулка…&lt;/p&gt;
</description>
        <pubDate>Tue, 09 Jun 2020 00:00:00 +0000</pubDate>
        <link>/bookreviews/2020/06/09/11-36-%D0%BD%D0%BE%D1%89%D1%82%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D0%BE%D0%B3%D0%B0-%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D1%81%D1%80%D0%B5%D0%B4-%D0%BD%D0%B5%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D0%BC%D0%BE%D1%82%D0%BE-%D0%B7%D0%BB%D0%BE.html</link>
        <guid isPermaLink="true">/bookreviews/2020/06/09/11-36-%D0%BD%D0%BE%D1%89%D1%82%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D0%BE%D0%B3%D0%B0-%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D1%81%D1%80%D0%B5%D0%B4-%D0%BD%D0%B5%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D0%BC%D0%BE%D1%82%D0%BE-%D0%B7%D0%BB%D0%BE.html</guid>
        
        <category>Ели Визел</category>
        
        <category>Mybook</category>
        
        <category>Нощта</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Нинко Кирилов: И колкото по-навътре навлизаш, толкова повече плачеш</title>
        <description>&lt;p&gt;&lt;strong&gt;Последната ти книга, и първа поетична, се казва “По-сурово” (изд. Scribens, 2019). Не зная защо, но първото, за което ми хрумна, е бинарната опозиция на Клод Леви-Строс “сурово-готвено”, разграничението между първичност и цивилизованост, примитивност и организирана култура. Метафора на какво е “суровото” за теб? Каква е първата ти асоциация?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Хубав телешки стек “кобе”, алангле, който при разрязване леко кърви. Имам предвид буквално - не просто месото в центъра да е розово. Винаги съм харесвал такова писане - с хрупкава коричка, но невероятно сочно отвътре. Заглавието всъщност е на единия от редакторите ми, поетесата Мария Куманова, и беше първото предложение. Приех го моментално. Звучи ми много обединяващо за текстовете заедно с цвета на “предупредителната” жълта корица. Изобщо цялото книжно тяло носи за мен една конкретност - модерато в си минор. И е хомогенно, не еклектично. Което в случая е плюс, защото някои от текстовете са писани години преди изобщо да започна работа по ръкописа. Том Уейтс казва, че харесва красивите мелодии, които ни разказват ужасни истории. Доверявам се сляпо на читателите, че имат слух и ще са в правилното настроение за сурови мелодии, дори някоя умишлена грапавина в звука да ги накара примерно да се огледат леко уплашено или недоверчиво.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В стихосбирката ти, която е разделена на красноречивите цикли Veni, Vidi, Amavi, има изобилие от “ти” и “тя” и инстинктивното усещане е, че е писана за една единствена лирическа героиня (прототип), защото преживяванията са много компактни, органични, почти хронологични за една интимна връзка. Знаеш ли кой би могъл да се разпознае в тези местоимения?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да. Зад много от стихотворенията има реален образ. И не. Да се разпознава който си пожелае. Преди години най-близкият ми приятел ми каза “Каквото и да напишеш, няма как читателят да знае кое е истина и кое не е”. Бих добавил, че няма как да знае и кое за кого е писано. И дали изобщо е насочено към реален обект. Това, разбира се, не важи само за мен. Няма имена, забеляза ли? Така ми изглежда чисто. Не като застраховка дали няма някой да се обиди или пък поласкае. Наскоро прочетох някъде, че поезията е висшият сегмент на литературата. Аз го възприемам така: правилата не са константа - дори да ги нарушиш веднъж, следващия път ще са различни. Както и потенциалното им нарушаване. И всяко “ти” и “тя” може да се променя с времето, независимо че примерно аз съм имал (или не) предвид конкретен човек. Може да се включат нови сетива, да се добавят аромати, вкусове, цветове, болка, всичко - една девиация на възприятията. Което е някаква форма на съавторство с читателя, който сам е отговорен за нюансите.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Не позираш - прозираш”, пишеш в един от стиховете. Имаш ли своя поза, включително като автор? И какво (би трябвало да) прозира зад нея за онези, които могат да те “четат”?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Позата понякога е в липсата на поза, нали така? Нямам представа моята дали я има и каква е. Някой ми бе казал, че изкуството е игра, но създаването му не е. Не знам дали това е поза, но аз пиша бавно, редактирам още по-бавно и ми е интересно как се четат текстовете ми конкретно от “По-сурово”, защото са стихотворения. И най-вече какво прозира. На корицата на книгата умишлено няма моя снимка. Да, сега вече за няколко секунди можем да проверим как изглежда някой, но е достатъчно текстовете да са над личността (Стивън Кинг казва, че е важна историята, а не разказвачът).&lt;/p&gt;

&lt;p&gt;==&lt;/p&gt;

&lt;p&gt;Иначе мисля, че всичко може да прозира зад някоя дума. Гледаш картина на Моне и се питаш защо няма примерно още две цветни петънца тук. Или защо в това адажио няма един бемол там. Или тази дума защо не е заменена със синоним. И най-вече как го решава артистът - кога решава, че това е финалната точка. Пикасо е казвал, че да завършиш една картина означава да я убиеш. Въпросът е точно в момента и избирането му. За мен в този момент прозира всичко - реципиентът (читател, зрител, слушател) става едно с артиста. Като съавтор, както споменах. И това не го виждам като единичен момент, а като процес. Но ако мислим от гледна точка на струнната теория, всичко се случва сега, защото времето е привнесена величина и не е линейно. Така че можем да се наслаждаваме на това непрекъснато, докато слушаме примерно втория концерт за пиано на Рахманинов, който пък случайно присъства в книгата.&lt;/p&gt;

&lt;p&gt;==&lt;/p&gt;

&lt;p&gt;**Дори и само в последния си отговор даде много цитати и спомена куп имена на творци. Пиесите ти в “Три пиеси” (изд. Black Flamingo, 2018) също изобилстват от литературни препратки. Веднага ми идва да те попитам важна ли е тази интертекстуалност за теб, това позоваване на предшественици. Откриваш ли - дори и неволни, подсъзнателни - влияния върху творбите си? **&lt;/p&gt;

&lt;p&gt;==&lt;/p&gt;

&lt;p&gt;За пиесите много исках героите да са реалистични, да дишат, всеки от тях да има свой език. А хората, поне тези около мен, често използват цитати, неволни алюзии, реминисценции, като в повечето случаи това не тежи на езика, а съвсем естествено ги дефинира и лесно можеш да разпознаеш речевите характеристики на някого. На всеки се е случвало да си каже, че някой или нещо му звучи като любим герой от сериал или филм. Затова сигурно някои от героите приличат на хора от моето обкръжение или на мен самия. Или, виж колко Дейвид-Линчовски ще прозвучи, аз започвам да приличам на тях.&lt;/p&gt;

&lt;p&gt;==&lt;/p&gt;

&lt;p&gt;За влиянията върху поезията - поне аз не ги улавям, вероятно външното око ще е много по-точно и обективно. Иначе в първоначалния ръкопис на “По-сурово” имах стихотворение с епиграф от текст на Любомир Левчев, но с Георги Гаврилов решихме да го махнем от финалната версия, защото просто не се връзваше в концепцията на никой от дяловете.&lt;/p&gt;

&lt;p&gt;==&lt;/p&gt;

&lt;p&gt;**Не ми отговори съвсем. Но ето един придружаващ въпрос, който може и да отделим: чувстваш ли се част от някаква съвременна поетична общност, от някакво идейно течение, група от поети, които се подкрепят, събират, четат заедно… И кои имена на твои “колеги” би отличил? **&lt;/p&gt;

&lt;p&gt;==&lt;/p&gt;

&lt;p&gt;Ами ето - харесвам много стихотворения на Левчев, когото споменах. И на доста съвременни български поети всъщност. Преди дни Стефан Иванов в интервю за “Литературен вестник” изреди имената на много на брой хора, занимаващи се с поезия в България, сред които и моето, беше много мило.&lt;/p&gt;

&lt;p&gt;==&lt;/p&gt;

&lt;p&gt;Установих две неща: че не се възприемам като поет (защото всъщност пиша и съм писал много повече проза през годините - две книги с разкази и една с пиеси, ако броим книжни тела) и че реално не усещам моето писане да се родее с това на някой от другите, сред изброените, чиито текстове съм чел. Тук не говорим за някаква псевдоуникалност. А едновременно с това всеки настоява, че има свой почерк. Така че не ми се иска да изброявам имена. Но ще кажа, че харесвам много от авторите, които имат четения в “Хралупата” или участват в такива - там (в неизвънредна обстановка) се случват събития, които имат значение. И не само там.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В трите си пиеси изграждаш свят, в които героите сякаш непрекъснато говорят, говорят, говорят, но… Продължи миsълта ми след това “но”. Какво е това неистово _уж _общуване - компенсация, истеричност, отчаян опит да бъдеш разбран, запълване на празнота?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;…НО са толкова ненаясно със себе си, че няма как изобщо да допуснат другостта, камо ли да мислят за логиката ѝ, а след това и за евентуално приемане и разбиране. Имам предвид най-вече “Концерт за струнни инструменти в ре минор”. В онзи свят всичко се оказва запълване на време, пространство и мисли, освободени от едно нещо, с нов елемент. И нови хора. Социална неприспособимост, откровени признаци на клинична депресия, истерични пристъпи, крайно нелогични постъпки - и в трите пиеси героите са изградени от една паника за собствената си несъстоятелност, дори и властните и привидно силни характери.&lt;/p&gt;

&lt;p&gt;==&lt;/p&gt;

&lt;p&gt;В един разговор Мира Добрева каза, че според нея основната тема на “Три пиеси” е тишината в семействата, истинските и неслучилите се. И че това пък е по някакъв начин продължение на темата от разказите ми в “Човек сред хората” (изд. Black Flamingo, 2017). Хареса ми тази дефиниция - “тишината в семействата”. Но мисля, че там има и друго. Едната пиеса, “Колан с шахматна плочка”, е базирана на едноименния разказ от предишна книга и на още един от друга. Но задълбава в едно уж нормално, а всъщност абсолютно трагично неудовлетворение от вътрешния свят, а в последствие и от партньора. Не помня чии бяха думите, но идеално пасват на настроението - че взимането на избори не е трудно, трудно е после да живееш с тях.&lt;/p&gt;

&lt;p&gt;==&lt;/p&gt;

&lt;p&gt;В главата ми по време на изграждането на тези образи кънтяха някои постулати на Кант за моралния закон вътре в човека, за етиката в едно съвършено общество, а после поисках да видя колко може да се изкриви по един реалистичен начин целият модел в общуването - от спорове за съществуването на божественото начало през сексуални фетиши до усещане за абсолютна душевна пустота. И дори до уж предвидими, но значими според мен въпроси като кое е истинското: случващото се в ума ни или истината, истината или виртуалната реалност. Тук е моментът да стигнем до отговорите. Аз обаче мисля, че значимото писане не трябва да дава отговори, а да постави именно интересни въпроси. Героите от тези пиеси са въпроси. Героите (и най-вече героините) от “По-сурово” са въпроси. Въпросът като цел и като ценност. Дано не звучи абстрактно, но за мен надграждането на личностите-въпроси върви през книгите ми, от първата нататък - пласт след пласт, като глава лук. И колкото по-навътре навлизаш, толкова повече плачеш.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В първата пиеса създаваш много коварен образ: на жената, която всъщност “насилва” мъжа да я насилва и в този смисъл е силната слаба. Писах доста за това (&lt;/strong&gt;&lt;a href=&quot;https://literaturnirazgovori.com/bookreviews/2020/05/11/12-18-%D1%82%D1%80%D0%B8-%D0%BF%D0%B8%D0%B5%D1%81%D0%B8-%D0%BD%D0%B0-%D0%BD%D0%B8%D0%BD%D0%BA%D0%BE-%D0%BA%D0%B8%D1%80%D0%B8%D0%BB%D0%BE%D0%B2-%D0%BF%D0%BE%D1%81%D1%82%D1%84%D0%B5%D0%BC%D0%B8%D0%BD%D0%B8%D0%B7%D1%8A%D0%BC-%D0%B8-%D0%B4%D0%B8%D0%B0%D0%BB%D0%BE%D0%B3%D0%B8%D1%87%D0%BD%D0%BE%D1%81%D1%82-%D1%80%D0%B0%D0%B7%D0%BF%D0%B0%D0%B4%D0%BD%D0%B0%D0%BB%D0%B0-%D1%81%D0%B5-%D0%BD%D0%B0-%D0%B1%D1%8A%D0%B1%D1%80%D0%B8%D0%B2%D0%B8-%D0%BC%D0%BE%D0%BD%D0%BE%D0%BB%D0%BE%D0%B7%D0%B8.html&quot;&gt;&lt;strong&gt;виж рецензията за “Три пиеси” тук&lt;/strong&gt;&lt;/a&gt;&lt;strong&gt;), но ми се иска да чуя твоята гледна точка в отговор на прочита ми, който е откровено феминистичен.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Може да има много и различни “прочити” на този образ. Говориш за Лира. Тя се усеща слаба, защото не усеща сила у мъжа до себе си, има нужда да види (отново) у него решителност, категоричност, може би властност, за да може да припознае в себе си женствеността и крехкостта. Това в някакъв момент девиира в крайност и тя има нужда от нещо повече - грубост, дори физическо насилие. Образът е леко гротесков и на фона на всъщност ужасяващата трансформация, която се е случила преди събитията в самата пиеса, ние виждаме и един лек комичен елемент на нейната фиксация върху необходимостта от болка.&lt;/p&gt;

&lt;p&gt;==&lt;/p&gt;

&lt;p&gt;Казвам “ние”, защото и аз се усещам сякаш наблюдавам това през прозореца. Всъщност Лира е точно “силната слаба”, защото тя получава това, което иска, без да развалям удоволствието на уважаемия читател от четенето. Мисля, че нейният образ е най-плътен и ярък, защото е най-осъзната като желания, светоусещане и дори в мнението си във верско-религиозен аспект в един сложен разговор между героите. Болката, от която тя се нуждае, може да се разглежда и в някакъв постницшеански смисъл като стремеж към себеразвитие и ако според философа човек ходи по въже между червея и свръхчовека, Лира е добър въжеиграч и в сравнение с останалите е най-близо до целта.&lt;/p&gt;

&lt;p&gt;==&lt;/p&gt;

&lt;p&gt;И не става дума за нейния интелект или емоционална зрялост, а по-скоро някаква осъзнатост на много нива, колкото и елементът с насилването да бъде насилвана (много ми хареса това, благодаря ти за дефиницията) напомня на едно стихотворение на Гуидо Каталано - “Аз съм поет, скъпа” и цялата позиция в стил “мога да съм такъв, какъвто ме поискаш, но това няма да ти хареса”. При нея е “мога да съм такава, каквато ме поискаш, но хайде вече да ме поискаш!”. Естествено, че не говорим за слабохарактерност или за потъпкване на собственото ѝ мнение в полза на другия, а за необходимост от себенадмогване чрез себепознание.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Искам да се върнем отново и върху виртуалността, в която (както е между двамата ти герои Adam и Eve от втората ти пиеса “Играта”) се случва общуването такова, каквото то вероятно не би съществувало на живо. Какво им дава и отнема тази онлайн дистанция? Знам също така, че прекарваш последните години самоизолиран у дома си. По някакъв начин това прави ли животът ти “виртуален”? И кои са предимствата и загубите около този избор?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Опасностите са очевидни: анонимността в киберпространството, маските, възможността всеки да се представя за някой друг и да изгражда доста плътно образ, като се възползва от възможностите, които му дават социалните мрежи, форуми и други. На мен безкрайно любопитен и приятен ми беше онзи феномен от началото на века - интернет кафетата. Затова и цялото действие в “Играта” се случва в такова. Имаше едно много приятно място на “Граф Игнатиев” преди години. Няма никакви прилики освен наличието на настолни компютри, обикновено завзети от ученици, които играят в мрежа и крещят. Тук имаше всякакви хора и съм сигурен, че голяма част от тях имаха свои истории.&lt;/p&gt;

&lt;p&gt;==&lt;/p&gt;

&lt;p&gt;Да, вероятно някой просто е седнал да пие набързо чай (имаха прекрасна селекция от плодови чайове) и да си провери мейла, но това може пак да е история. И всеки такъв човек зад компютъра реално е сам. Сърфирането е занимание самотно. Този човек уж се информира, социализира, изразява мнение, а се превръща в отшелник. Така и аз, но в друг смисъл. Съдбата има много остър слух и когато преди време наивно-замечтано казах, че бих искал като Селинджър да се изолирам от света и само да пиша, тя сигурно със злокобна усмивка е щракнала с пръсти за отложения старт на тази идея. Старая се обаче виртуалното пространство да не ми пречи или поне не много. Възприемам го като револвер - с него можеш да заплашиш, да убиеш, да се самоубиеш, но можеш и просто да го държиш в чекмеджето. Когато се опитвам да пиша нещо, което отнема повече време и изисква по-високо ниво на съсредоточаване, заключвам чекмеджето и изобщо не се изкушавам да го отворя.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;“не мога да плувам&lt;/strong&gt;&lt;/em&gt;&lt;/p&gt;

&lt;p&gt;&lt;em&gt;&lt;strong&gt;хвърлям се от моста&lt;/strong&gt;&lt;/em&gt;&lt;/p&gt;

&lt;p&gt;&lt;em&gt;&lt;strong&gt;поникват ми криле&lt;/strong&gt;&lt;/em&gt;&lt;/p&gt;

&lt;p&gt;&lt;em&gt;&lt;strong&gt;изяждам ги&lt;/strong&gt;&lt;/em&gt;&lt;/p&gt;

&lt;p&gt;&lt;em&gt;&lt;strong&gt;потъвам&lt;/strong&gt;&lt;/em&gt;&lt;/p&gt;

&lt;p&gt;&lt;em&gt;&lt;strong&gt;поникват ми хриле”&lt;/strong&gt;&lt;/em&gt;&lt;/p&gt;

&lt;p&gt;&lt;strong&gt;Цитирам цялото стихотворение “Деволюция 2”, за да ти кажа, че тя всъщност ми звучи като еволюция на спасението. Сякаш то винаги ни се натрапва, неизбежно е. Или както казваш другаде “ако не се получи, има и други хапчета”. Какво мислиш? И… между вчерашната болка, с която си свикнал и която си възлюбил, и утрешната възможност за щастие какво би избрал? Имаш ли отговор?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Нямам отговор, търся го. Вярвам, че човек трябва да се опитва днес да е по-добре от вчера и евентуално по-зле от утре. Забавното е, че причината за заглавието “Деволюция 2” е много проста - това е втора версия, а не втора част. Но в известен смисъл можеше да бъде и “Деволюция 2.0”. Иначе да, сигурно е неизбежно - спасение дебне отвсякъде, нали така? И хапчета също. Като в ранните неща на Queens Of The Stone Age - дяволът има хапчета в очите си. Хапчетата спокойно може да са най-директната метафора за възможност - за заспиване, за събуждане, за успокояване, за повдигане на настроението и най-вече срещу различни видове болка. Деволюцията също е болка, защото е еволюция с обърнат знак, която би трябвало да е доброто. Както Чарлс Буковски пише, искаме не толкова щастие, колкото по-малко болка. А това все пак е вид еволюция.&lt;/p&gt;

&lt;p&gt;==&lt;/p&gt;

&lt;p&gt;Някои фантасти много са дълбали и нищили темата за следващата логична еволюционна стъпка на човечеството - телепатия, телепортация, емпатия и всичко помежду им. Представям си следващата ни обща еволюция да е към живот с по-малко болка. Не като имунизиране от чувства или някаква съвсем модерна пандемия, при която като в един любим филм постепенно губим сетивата си или пък просто ставаме неемоционални. И тук идва един сериозен конфликт, върху който мисля напоследък: ако един артист (независимо в каква сфера) е щастлив, той вероятно няма да създаде шедьовър. Обществото ще каже: не ни интересува, бъди нещастен, но рисувай, свири, пиши и вкарай цялата си болка в това, канализирай я, ние искаме продукта, а ти си страдай там, само да не си посмял да спреш да твориш или да се разлигавиш и да свалиш нивото. А артистът в повечето случаи би се отказал от всичко, което е направил, независимо колко високо е оценено то от аудиторията, ако можеше да бъде щастлив. Добре, може би не всеки артист. Това сега емоционална еволюция ли е или деволюция? Както казах, нямам отговор, търся го.&lt;/p&gt;
</description>
        <pubDate>Fri, 05 Jun 2020 00:00:00 +0000</pubDate>
        <link>/interviews/2020/06/05/11-46-%D0%BD%D0%B8%D0%BD%D0%BA%D0%BE-%D0%BA%D0%B8%D1%80%D0%B8%D0%BB%D0%BE%D0%B2-%D0%B8-%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D0%BE-%D0%BD%D0%B0%D0%B2%D1%8A%D1%82%D1%80%D0%B5-%D0%BD%D0%B0%D0%B2%D0%BB%D0%B8%D0%B7%D0%B0%D1%88-%D1%82%D0%BE%D0%BB%D0%BA%D0%BE%D0%B2%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%BB%D0%B0%D1%87%D0%B5%D1%88.html</link>
        <guid isPermaLink="true">/interviews/2020/06/05/11-46-%D0%BD%D0%B8%D0%BD%D0%BA%D0%BE-%D0%BA%D0%B8%D1%80%D0%B8%D0%BB%D0%BE%D0%B2-%D0%B8-%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D0%BE-%D0%BD%D0%B0%D0%B2%D1%8A%D1%82%D1%80%D0%B5-%D0%BD%D0%B0%D0%B2%D0%BB%D0%B8%D0%B7%D0%B0%D1%88-%D1%82%D0%BE%D0%BB%D0%BA%D0%BE%D0%B2%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%BB%D0%B0%D1%87%D0%B5%D1%88.html</guid>
        
        <category>Нинко Кирилов</category>
        
        <category>По-сурово</category>
        
        <category>Три пиеси</category>
        
        <category>интервю</category>
        
        
        <category>interviews</category>
        
      </item>
    
      <item>
        <title>&quot;Американа&quot; на Чимаманда Нгози Адичи - един честен любовен роман на расова тематика</title>
        <description>&lt;p&gt;“В тази страна не можеш да напишеш честен роман на расова тематика”, заявява Шан, една от чернокожите героини на Чимаманда Нгози Адичи и приятелка на главната героиня - нигерийката Ифемелу, която има собствен блог, посветен на расовите въпроси в Америка. Сякаш тъкмо напук на това предизвикателство се ражда мащабният опус “Американа” (изд. Жанет 45, 2020).&lt;/p&gt;

&lt;p&gt;==&lt;/p&gt;

&lt;p&gt;Висока литература, широка социална критика, задълбочено изследване на расата в Америка, Нигерия и Англия, ироничен разрез на обществата в три различни континента, имигрантски роман, класическа любовна история - “Американа” на Адичи е всичко това, и повече. Авторката, която дели времето си между Нигерия и САЩ, ала все пак признава, че сърцето й принадлежи на родината - “единственото място, където можеше да пусне корените си, без непрестанния импулс да ги дръпне и да изтръска пръстта”, подчертава, че &lt;strong&gt;романът е преди всичко и изследване на концепцията за дома, на напускането му и завръщането&lt;/strong&gt;. Мащабността и сложната текстура на романа, която наподобява сплитането на афро плитки, позволява множество различни прочити - през расата, през феминизма и прочие, но поради краткостта, която изисква този формат, тук няма да се концентрирам върху нито един от тях. По-скоро ще очертая общо темите и проблемите, които засяга Адичи, и начина, по който го прави.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;(Впрочем, книгата много ми напомни на “Отивам си е възвратен глагол” на Тайе Селаси, _&lt;a href=&quot;https://literaturnirazgovori.com/bookreviews/2019/01/21/19-51-%D1%82%D0%B0%D0%B9%D0%B5-%D1%81%D0%B5%D0%BB%D0%B0%D1%81%D0%B8-%D0%BE%D1%82%D0%B8%D0%B2%D0%B0%D0%BC-%D1%81%D0%B8-%D0%B5-%D0%B2%D1%8A%D0%B7%D0%B2%D1%80%D0%B0%D1%82%D0%B5%D0%BD-%D0%B3%D0%BB%D0%B0%D0%B3%D0%BE%D0%BB.html&quot;&gt;_вижте рецензия за нея тук_&lt;/a&gt;&lt;/em&gt;, както и на “Низината” от Джумпа Лахири, &lt;em&gt;&lt;a href=&quot;https://literaturnirazgovori.com/bookreviews/2019/02/04/12-11-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B4%D0%B6%D1%83%D0%BC%D0%BF%D0%B0-%D0%BB%D0%B0%D1%85%D0%B8%D1%80%D0%B8-%D0%BD%D0%B8%D0%B7%D0%B8%D0%BD%D0%B0%D1%82%D0%B0.html&quot;&gt;_вижте рецензия тук_&lt;/a&gt;&lt;/em&gt;)_&lt;/p&gt;

&lt;p&gt;==&lt;/p&gt;

&lt;p&gt;“Американа” разказва историята на &lt;strong&gt;Ифемелу, която напуска като студентка родната си Нигерия и прекарва над десетилетие в САЩ&lt;/strong&gt;, за да учи и работи. Години, изпълнени с имигрантски препятствия, с културни и расови предизвикателства, с разочарования и постижения, както и няколко интимни връзки - и с бели, и с черни мъже. Ифемелу създава популярен блог, посветен на расовите проблеми, който й печели изследователска стипендия в Принстън, и гледа на годините си в Америка като на период, в който е постигнала самосъзнание, зрялост и вътрешен интегритет.&lt;/p&gt;

&lt;p&gt;==&lt;/p&gt;

&lt;p&gt;През цялото това време в нейното съзнание не спира да присъства &lt;strong&gt;първата й гимназиална любов - Обинзе. Адичи отваря втора сюжетна линия, за да проследи и неговия живот&lt;/strong&gt;, както и имиграцията му в Англия, с всичките й познати клишетата. И двамата трябва да приемат чужда идентичност, за да работят, но Адичи не крие извода, че “Америка винаги е била по-добра към имигрантите, отколкото Европа”. Или както заключава един от героите: “…в Америка белите и черните работят заедно, но не се забавляват заедно, а тук (в Англия) белите и черните се забавляват заедно, но не работят едни с други”. Чрез историята и на Обиндзе писателката ни дава възможност да проследим приликите и разликите в живота на имигрантите в Европа и Америка, като преброжда сложната стълбица на расовостта, както и класовите, социални и идеологически разделения, свързани с нея.&lt;/p&gt;

&lt;p&gt;==&lt;/p&gt;

&lt;p&gt;**Едва когато пристига в Америка, главната героиня осъзнава, че всъщност е черна. **Тя обраства с расова идентичност и осъзнава, че далтонизъм не съществува, че мантрата “всички принадлежим на човешката раса” е само пожелателно извинение. Цветът на кожата, през който Адичи вижда расата, става рязко видим и придобива политически, класов, социален и културен багаж в Америка. И докато в Нигерия идентичността на Ифемелу е била организирана по линията на етнос и религия, то в САЩ всичко изведнъж става раса, с която вървят определени кодове и форми на поведение. Дори нюансите на черното, които Адичи описва по великолепен начин, имат значение.&lt;/p&gt;

&lt;p&gt;==&lt;/p&gt;

&lt;p&gt;Чудесен е преводът на Бистра Андреева, която трябва да намери българските съответствия на &lt;strong&gt;разделението, което Ифемелу прави между черните американци (афроамериканци) и черните не-американци (африканци)&lt;/strong&gt;, каквато е и самата героиня, дошла от Африка в Америка, но не в кораб с роби, както се “шегува” авторката в свои интервюта, а по собствено желание. Просто преследвайки една обща за поколения нигерийци мечта по бляскавия ореол на Америка - мечта, която няма нищо общо с обичайното й разчитане от американците като “вие бягате от бедност, СПИН, ебола, война”, а е просто копнежът на една средна класа, която си има всичко, но въпреки това желае нещо различно - желае свобода, избор и сигурност. Да станеш “американа” е да започнеш да принадлежиш на онази прослойка, която се завръща у дома афектирано променена, с чужда диплома и акцент, с нови привички. И да предизвикваш едновременно и лека подигравателност, но и мечтателна завистливост. Ифемелу е такава “американа” - но само донякъде.&lt;/p&gt;

&lt;p&gt;==&lt;/p&gt;

&lt;p&gt;В блога, който поддържа и който й носи известност и издръжка, Ифемелу разглежда различията между двата вида черни и тълкува расовите “моменти” буквално до свръхподробности на битово ниво, с примери от козметиката, модата, списанията (Пример: “Когато говорите за бельо или лейкопласт „с телесен цвят“, наясно ли сте, че този цвят ще се разминава с цвета на кожата ви?” - цитат от разработка на писателката-феминистка Пеги Макинтош). Нейният глас е дързък и безцеремонен, и е колкото забавен с иронията си, толкова и смущаващ с директността си. &lt;strong&gt;Надявах се хората да се почувстват леко неудобно, не само да се засмеят&lt;/strong&gt;, признава в интервюта Адичи, за която този смут е необходимо условие за постигане на някакъв вид справедливост и промяна.&lt;/p&gt;

&lt;p&gt;==&lt;/p&gt;

&lt;p&gt;Уви, в уж преодолялото расизма американско общество разговорите за него не спират, поне от опита на Ифемелу, а бялото и близостта до него все още са статут. &lt;strong&gt;В Америка все още човек не решава сам към коя раса принадлежи - решават го другите&lt;/strong&gt;, открива тя. И още: Чернокожите не трябва да се гневят на расизма, а трябва да изпитват снизхождение към него. В американската поп-култура тъмните чернокожи жени все още са невидими, макар Барак Обама да разчупва клишето с Мишел. Белите жени все още се питат “Защо точно тя?”, когато видят черна жена до бял мъж. И така нататък и така нататък. С белия си приятел Ифемелу например забелязва, че двамата обсъждат расовите теми “по онзи хлъзгав начин, който не включваше нито признания, нито конфронтация”, а той поема инициативата да се вбесява от нейно име, ако я подценяват расово. Което също е проблем. “Уморяваше я дори закрилата на Кърт, уморяваше я това да има нужда от закрила”, пише Адичи.&lt;/p&gt;

&lt;p&gt;==&lt;/p&gt;

&lt;p&gt;Много от наблюденията на авторката логично засягат езика, начина, по който се проявява, извинява, прикрива расовото чрез изразите и нюансите му, чрез евфемизмите, чрез прилагателните, които трябва да компенсират (например дългът да казваш за една черна жена, че е “хубава” - с подтекста, че това е така _въпреки _или дори _поради _това че е черна). Впрочем за да съхрани идентичността си, Ифемелу бързо се отказва да имитира и американския акцент и връща нигерийския си, защото той също е знак за принадлежност.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Една от основните теми и символи в книгата е косата на черните жени&lt;/strong&gt; - според Адичи съвършена метафора за расата. Косата придобива политически смисъл, превръща се в заявка, в лозунг, ако щете. Нека помислим - нямаше ли нещата за Обама да се променят, ако Мишел си беше позволила да се появи в естествено афро? Нямаше ли това незабавно да се разтълкува като заявление и да обрасне с клиширани тълкувания като: тя е разгневена черна пантера, тя е артист, тя е джаз певица, тя е веган и т.н. Това обяснява защо черните жени масово прибягват до силно химически релаксери, горят косите си и ги изтезават, за да “изтрият” поне част от расата си. Голяма част от романа се развива в салон за сплитане на афро плитки, а в един момент самата Ифемелу отрязва косата си и я “освобождава”. Това е и най-силната феминистична линия в текста.&lt;/p&gt;

&lt;p&gt;==&lt;/p&gt;

&lt;p&gt;Прекосявайки три континента, Адичи е честна към всички страни и често ни изненадва, посочвайки предимства или недостатъци тъкмо там, където не ги очакваме. &lt;strong&gt;Наблюденията й са блестящи в своята прецизност и детайлност&lt;/strong&gt;. Тя ни дава ключа към ред културно-социални кодове, като ги разчита за нас по един изключително забавен и ангажиращ начин. Адичи излага стереотипите, но и ни дава нов поглед към неща, които винаги са били там и някой просто е трябвало да ги посочи. И превъзходно улавя културни специфики.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Блестяща е например картината на ляво-либерална Америка, с нейната влюбеност в Обама&lt;/strong&gt;. На американската академична култура, която поощрява участието, дори и да е дърдорене, пред послушанието на авторитети. На таксиметровите шофьори и фризьорките имигранти. На бялото заможно семейство, на което Ифемелу е детегледачка. На подвизаващите се в социалните мрежи. На едно поколение от задоволени, успешни, интелектуални млади американци, което гледа на света с “непрактична, пламенна сериозност”, говори за изкуство и расизъм, за благотворителност и каузи, което мисли за природата и храната, за детския труд и глобалното затопляне, което яде органична еко био храна. (Има един забавен момент, в който Ифемелу иска да си поръча истински картофи вместо замразени в Нигерия, а келнерът я гледа с неприкрита подигравка. “За него истинските картофи са признак на изостаналост. Не забравяй, че сме в страна, която току-що се е сдобила със средна класа. Още не сме завършили първия цикъл на просперитета, за да искаме да започнем отначало и да пием мляко направо от вимето на кравата”.) На факта, че едва в Америка Ифемелу се разболява от депресия, състояние, което в Нигерия изобщо не би било назовано и “опитомено” като проблем. На нигерийските момичета, които разчитат на мъже за издръжка, на новобогаташите в Лагос, занимаващи се с далавери и измами, на завърналите се имигранти и на местните бизнес дами, на ролята на религията в нигерийското общество, на привичките на нигерийските роднини.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Нека в самия край да споменем, че това е преди всичко и любовен роман.&lt;/strong&gt; Адичи признава, че “обича любовта”, че не се срамува да напише &lt;strong&gt;една истинска старомодна любовна история - историята за две сродни души&lt;/strong&gt;, които се откриват вероятно твърде рано и трябва да преживеят своето разклонение, съзряване, самоизпълване, за да се преоткрият взаимно. Всички останали свои връзки Ифемелу сравнява с това “да ѝ е добре в една къща, но винаги да седи до прозореца и да гледа навън”. В този смисъл и Обиндзе, и родината привличат същия поглед. Героинята сякаш сама саботира щастието си, в някакво неясно търсене, глад, неспокойствие, недовършено себепознание. Ала Чимаманда Нгози Адичи притежава не само житейски цинизъм - тя е и добър, благосклонен, обичащ героите си създател и в това ще се уверите сами.&lt;/p&gt;
</description>
        <pubDate>Wed, 03 Jun 2020 00:00:00 +0000</pubDate>
        <link>/bookreviews/2020/06/03/10-53-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B0-na-%D1%87%D0%B8%D0%BC%D0%B0%D0%BC%D0%B0%D0%BD%D0%B4%D0%B0-%D0%BD%D0%B3%D0%BE%D0%B7%D0%B8-%D0%B0%D0%B4%D0%B8%D1%87%D0%B8-%D0%B5%D0%B4%D0%B8%D0%BD-%D1%87%D0%B5%D1%81%D1%82%D0%B5%D0%BD-%D1%80%D0%BE%D0%BC%D0%B0%D0%BD-%D0%BD%D0%B0-%D1%80%D0%B0%D1%81%D0%BE%D0%B2%D0%B0-%D1%82%D0%B5%D0%BC%D0%B0%D1%82%D0%B8%D0%BA%D0%B0.html</link>
        <guid isPermaLink="true">/bookreviews/2020/06/03/10-53-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B0-na-%D1%87%D0%B8%D0%BC%D0%B0%D0%BC%D0%B0%D0%BD%D0%B4%D0%B0-%D0%BD%D0%B3%D0%BE%D0%B7%D0%B8-%D0%B0%D0%B4%D0%B8%D1%87%D0%B8-%D0%B5%D0%B4%D0%B8%D0%BD-%D1%87%D0%B5%D1%81%D1%82%D0%B5%D0%BD-%D1%80%D0%BE%D0%BC%D0%B0%D0%BD-%D0%BD%D0%B0-%D1%80%D0%B0%D1%81%D0%BE%D0%B2%D0%B0-%D1%82%D0%B5%D0%BC%D0%B0%D1%82%D0%B8%D0%BA%D0%B0.html</guid>
        
        <category>Чимаманда Нгози Адичи</category>
        
        <category>Американа</category>
        
        <category>Жанет 45</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Излиза &quot;Фигури&quot; - дебютната книга на авторката на BrainPickings Мария Попова (ОТКЪС)</title>
        <description>&lt;p&gt;На 5 юни излиза от печат  „Фигури“, дебютната книга на Мария Попова, създателката на енциклопедичен сайт Brain Pickings.&lt;/p&gt;

&lt;p&gt;==&lt;/p&gt;

&lt;p&gt;„Фигури“ (превод: Паулина Мичева, 480 стр., 27 лв.) изследва комплексните аспекти на любовта и търсенето на смисъл, преплитайки житейските пътища на няколко исторически личности – голяма част от които жени, повечето от тях незаслужено потънали в периферията на историята.&lt;/p&gt;

&lt;p&gt;==&lt;/p&gt;

&lt;p&gt;Разказът започва с астронома Йохан Кеплер и завършва с океаноложката Рейчъл Карсън. Между тях се простира галерия от художници, писатели и учени – Мария Мичъл, Хариет Хосмър, Емили Дикинсън, Ралф Уолдо Емерсън, Чарлз Дарвин, Уолт Уитман и др. Чрез своя живот те задават някои от най-важните въпроси: какво означава да оставим траен отпечатък в един несъвършен свят? Постиженията и признанието достатъчни ли са, за да сме щастливи? Гениалността ли е отговорът? А може би любовта?&lt;/p&gt;

&lt;p&gt;==&lt;/p&gt;

&lt;p&gt;„Всеки ненаситен читател знае, че за мисловния Вавилон няма система на Дюи. Разхождате се сред купчините в лабиринта и идеите ви прескачат като прашни зайчета, оформени от петънцата, покриващи неизброимите, прочетени много отдавна книги. В известен смисъл съм вкарала всяка книга, която съм прочела, и всяка мисъл, която ме е осенявала някога – т.е. себе си – в този проект”, признава авторката на „Фигури“.&lt;/p&gt;

&lt;p&gt;==&lt;/p&gt;

&lt;p&gt;Мария Попова е израснала в България, но живее в Бруклин. Завършила е Университета на Пенсилвания със специалност „комуникации”. Като журналист на свободна практика е писала за списанията Wired UK и Smithsonian Magazine, сайта Design Observer и този за онлайн журналистика на Харвардския университет Nieman Lab.&lt;/p&gt;

&lt;p&gt;==&lt;/p&gt;

&lt;p&gt;Идеята за Brainpickings.org я спохожда през 2006 г., докато работи за рекламна агенция във Филаделфия. През 2010 г. Мария Попова вече е най-известната българка в социалната мрежа Twitter. Днес блогът е част от постоянния дигитален архив на ценните културни материали на Библиотеката на Конгреса и е следван от повече от един милион читатели.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Прочетете ОТКЪС:&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Всичко това – пръстените на Сатурн и брачната халка на баща ми, нежната плът на облаците, руменееща от изгряващото слънце, мозъкът на Айнщайн, къпещ се в стъкленицата с формалдехид, всяка песъчинка от пясъка, от който е направено стъклото, от което е направена стъкленицата, и всяка идея, хрумвала някога на Айнщайн, пастирката, пееща по билата на Рила планина в родната ми България, всяка от нейните овце, всяко косъмче от кадифените уши на кучето Ченс и червената плитка на Мариан Мур, и мустаците на котката на Монтен, всяко нокътче на новородения син на приятелката ми Аманда, през което прозира светлината, всеки камък, с който Вирджиния Улф напълва джобовете на палтото си, преди да влезе в река Оуз, за да се удави, всички медни атоми, от които е изграден дискът с ариите на борда на първия създаден от хората обект, навлизащ в междузвездното пространство, и всяка борова тресчица в дъските на пода, където се строполява Бетовен в пристъпа на ярост, заради който ще загуби слуха си, мокротата на всяка сълза, изплаквана някога над нечий гроб, и жълтото по човката на всеки гарван, наблюдаващ ридаещите край гроба, всяка клетка в костеливия пръст на Галилео и всяка молекула газ и прах, съставящи луните на Юпитер, към които той сочи, Голямата мечка от лунички, образуващи съзвездие по маслиновата твърд на една определена ръка, която обичам, и всяко невронно нежно пърхане, с което я обичам, всички факти и фантазии, чрез които ние постоянно сътворяваме и пресътворяваме реалността, – всичко започва преди 13.8 милиарда години от един-единствен източник, Големия взрив – не по-гръмък от началната нота на Петата симфония на Бетовен, не по-голям от точката, левитираща над малкото i, това I, свалено от пиедестала на Егото, вече неизразяващо Аз-а.&lt;/p&gt;

&lt;p&gt;==&lt;/p&gt;

&lt;p&gt;Как е възможно да знаем всичко това и все още да сме подвластни на илюзията за разделението, за другостта?&lt;/p&gt;

&lt;p&gt;==&lt;/p&gt;

&lt;p&gt;Тази заблуда навярно е прозрял доктор Мартин Лутър Кинг-младши, самият той единение на случайността и атомите, когато говори за нашата „неизбежна мрежа на взаимност“, на това навярно набляга Уолт Уитман, когато пише, че „…всеки атом, който ми принадлежи, принадлежи и вам!“.&lt;/p&gt;

&lt;p&gt;==&lt;/p&gt;

&lt;p&gt;Една есенна утрин, докато четях писма на мъртви поети в задния двор на приятелката си Уенди в Сан Франциско, зърнах частица от тази атомна взаимност. По средата на едно изречение периферното ми зрение – този величествен човешки инстинкт, усъвършенстван от хилядолетия еволюция – привлече вниманието ми към чудна гледка: малко, блещукащо червено листо, въртящо се във въздуха. За момент ми се стори, че това е последният му танц и ще падне на земята. Но не – то остана увиснало там, на два метра над тревата, кръжащо над някакъв невидим център, движено от някаква невидима сила. И в миг проумях как подобни недоловими причинно-следствени връзки могат да подтикнат човешкия мозък да залитне към суеверие, как могат да тласнат средновековните селяни да търсят обяснение за случващото се в магията и вещерството. Но после пристъпих по-наблизо и забелязах, проблясваща във въздуха над листото фина паяжина, влязла в заговор с гравитацията, за да осъществи това вихрено чудо.&lt;/p&gt;

&lt;p&gt;==&lt;/p&gt;

&lt;p&gt;Нито паякът бе имал някакъв замисъл за листото, нито листото за паяка – и все пак, ето ги, превърнали се по волята на случайността в махало, задвижвано от същите сили, които държат луните на Юпитер в орбита, оживяло в този ефимерен ранноутринен блясък благодарение на вечните космически закони, непроницаемо за красотата и безразлично към смисъла, и все пак изпълнено и с двете за удивление на съзиращото го човешко съзнание.&lt;/p&gt;

&lt;p&gt;==&lt;/p&gt;

&lt;p&gt;Прекарваме живота си в опити да определим къде свършваме ние и къде започва останалият свят. Изтръгваме вледенената рамка на живота си от едновременността на съществуването, като се вкопчваме в илюзиите за неизменност, сходство и линеарност; за едни статични наши същности и животи, които се разгръщат в логични наративи. Постоянно бъркаме случайността с избора, шаблоните на нещата и етикетите, които им слагаме, със самите неща, нашите спомени с нашето минало. Историята не е това, което се е случило, а това, което оцелява от корабокрушенията на човешката преценка и случайността.&lt;/p&gt;

&lt;p&gt;==&lt;/p&gt;

&lt;p&gt;Някои истини – като красотата, биват осветени най-добре от косвения блясък на сътворяването на техния смисъл. В хода на нашето творене се пресичат орбити, често без носещите се по тях тела да подозират за това – срещи, които могат да бъдат поставени на картите едва след десетилетия или дори столетия. Факти се щриховат с други факти, за да засенчат нюансите на по-голямата истина – не релативност, не, а най-мощният реализъм, който имаме. Ние разсичаме едновремеността, бидейки всичко наведнъж: нашите първи и нашите последни имена, нашата самота и нашите общности, нашата дръзка амбиция и нашата сляпа надежда, нашите несподелени и отчасти споделени любови. Живеем животите си паралелно и перпендикулярно, осмисляни нелинеарно, сътворявани не в правите графики на „биографията“, а в многостранни, многообразни пищни диаграми. Животите на едни хора се преплитат с животите на други и от този гоблен се раждат предположения и отговори на въпроси, които могат до основи да заличат самия живот: кои са изграждащите, основополагащи елементи на характера, на удовлетворението, на трайните постижения? Как човек постига самообладание и контрол над съзнанието си, за да устои на вълната на робските условности и безсмисления колективизъм? Дали е достатъчно да си гениален, за да си щастлив, дали забележителната индивидуалност е достатъчна, или пък любовта? Двете Нобелови награди като че ли не компенсират меланхолията, излъчваща се от всяка снимка на жената в черна лабораторна престилка. Дали успехът е гаранция за удовлетворение, или е просто обещание за такова – несигурно колкото брачния обет? Как сред това мимолетно съществуване, подкрепяно от нищото, успяваме да придобием чувство, че сме завършени същества?&lt;/p&gt;

&lt;p&gt;==&lt;/p&gt;

&lt;p&gt;Съществуват безброй начини да изживееш живота си красиво.&lt;/p&gt;

&lt;p&gt;==&lt;/p&gt;

&lt;p&gt;Огромна част от красотата, огромна част от това, което ни тласка да търсим истината, произлиза от невидими връзки – връзки между идеите, между науките, между обитателите на конкретно време и конкретно място, между вътрешния свят на всеки новатор и следата, която той оставя по стените на пещерата на културата, между бледите фигури, които се разминават помежду си сред нощния пейзаж с леко, небрежно приятелско кимване, преди факлата на някоя революция да освети новия ден и преди клечката кибрит да е преминала от едни ръце в други.&lt;/p&gt;
</description>
        <pubDate>Tue, 02 Jun 2020 00:00:00 +0000</pubDate>
        <link>/newbooks/2020/06/02/12-32-%D0%B8%D0%B7%D0%BB%D0%B8%D0%B7%D0%B0-%D1%84%D0%B8%D0%B3%D1%83%D1%80%D0%B8-%D0%B4%D0%B5%D0%B1%D1%8E%D1%82%D0%BD%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%B0%D0%B2%D1%82%D0%BE%D1%80%D0%BA%D0%B0%D1%82%D0%B0-%D0%BD%D0%B0-brainpickings-%D0%BC%D0%B0%D1%80%D0%B8%D1%8F-%D0%BF%D0%BE%D0%BF%D0%BE%D0%B2%D0%B0-%D0%BE%D1%82%D0%BA%D1%8A%D1%81.html</link>
        <guid isPermaLink="true">/newbooks/2020/06/02/12-32-%D0%B8%D0%B7%D0%BB%D0%B8%D0%B7%D0%B0-%D1%84%D0%B8%D0%B3%D1%83%D1%80%D0%B8-%D0%B4%D0%B5%D0%B1%D1%8E%D1%82%D0%BD%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%B0%D0%B2%D1%82%D0%BE%D1%80%D0%BA%D0%B0%D1%82%D0%B0-%D0%BD%D0%B0-brainpickings-%D0%BC%D0%B0%D1%80%D0%B8%D1%8F-%D0%BF%D0%BE%D0%BF%D0%BE%D0%B2%D0%B0-%D0%BE%D1%82%D0%BA%D1%8A%D1%81.html</guid>
        
        <category>Мария Попова</category>
        
        <category>Фигури</category>
        
        <category>Колибри</category>
        
        <category>нова книга</category>
        
        <category>роман</category>
        
        <category>есеистика</category>
        
        
        <category>newbooks</category>
        
      </item>
    
  </channel>
</rss>
