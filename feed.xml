<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Wed, 02 Sep 2020 10:17:14 +0000</pubDate>
    <lastBuildDate>Wed, 02 Sep 2020 10:17:14 +0000</lastBuildDate>
    <generator>Jekyll v3.8.6</generator>
    
      <item>
        <title>&quot;Против природата&quot; на Томас Еспедал - щастието е противоестествено, болката не</title>
        <description>&lt;p&gt;Има нещо събрано, самозатворено, аутистично в скандинавските автори - дори виковете от болка там имплодират, вместо да експлодират - и това прави писането за тях също толкова трудно, свидливо, сбито. С Томас Еспедал имах същия “проблем” (някои го наричат лаконичния събрат на своя известен сънародник Кнаусгор).&lt;/p&gt;

&lt;p&gt;==&lt;/p&gt;

&lt;p&gt;“Против природата” (изд. Персей, 2020) е малък, квази-автобиографичен, лаконичен роман, но в него Еспедал &lt;strong&gt;успява да разкаже цял един живот - любовния живот на един мъж&lt;/strong&gt;, изгубил две връзки: едната по-скоро грешка и недоразумение - кастриращ брак, от който е останал с дъщеря, а другата - онзи късен и забранен плод (връзка с двадесетина години по-младо момиче), чието отхапване, и щастието, което то причинява, неизбежно се заплащат, както в Рая. Тази втора история (подобна на тази на Пиер Абелар и 16-годишната Елоиза, както самият Еспедал ни припомня в романа) служи като рамка на повествованието, между запознанството и раздялата, и затваря в себе си останалите реминисценции, където зад едноименния разказвач няма как да не разпознаем самият автор. .&lt;/p&gt;

&lt;p&gt;==&lt;/p&gt;

&lt;p&gt;Разказвачът ни връща чак в неговото юношество, с първата работа в тъкачната фабрика на баща му, където - &lt;strong&gt;каква съвършена метафора за живота&lt;/strong&gt; - той смазва огромните бучащи станове, докато тяхното масло капе и съсипва кожата и лицето му. Това опропастено младежко лице е предвестник на лицето, опропастено от възрастта и времето - “старческото”, както го нарича той, лице, което против природата се полага върху съвършено белия и непопукан никъде още мрамор на гръдта на младото момиче Яне, което Томас среща случайно след разпадането на първия си брак.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Но против природата ли е това наистина?&lt;/strong&gt; Тази тема е основна в книгата. Но тя съвсем не е еднозначна и затова лично аз разчитам заглавието провокативно, с обърнато значение. Онова, което в социума днес е прието за противоестествено, противоприродно, е всъщност тъкмо обратното - повик на самата инстинктивна природа, на мъжката биология, е да търси здравото, жизненото, младото, в което да се продължи, за което да залови гените си.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Започвам да остарявам, не мога да се позная. Винаги ме е омайвала тази представа за възрастта:
старецът и младото момиче. Не знам на какво ми напомня, навярно не на престъпление, а на приро-
дата – на бруталността и насилствеността, на невинността.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Същото това впиване като в спасителна сламка, както пише Еспедал, се случва с героя и по отношение на дъщеря му. Децата неизбежно ни напускат, и в този смисъл &lt;strong&gt;неговото изоставяне и от двете млади жени е съвсем по природата&lt;/strong&gt;, така както в нея старите и немощни животни биват изолирани. Това се подсилва и от начина, по който разказвачът току изоставя първото лице на разказа, за да премине внезапно в трето, и така да се отдалечи от самия себе си.&lt;/p&gt;

&lt;p&gt;==&lt;/p&gt;

&lt;p&gt;Всъщност съзнателното щастие, което той изпитва с младата Яне, не е нещо, което споделяме с животните. С животните споделяме единствено болката - физическа, дори когато идва от ума и сърцето. В този смисъл &lt;strong&gt;болката &lt;em&gt;е&lt;/em&gt; природна, а щастието е против природата&lt;/strong&gt;. То отразява нашето абсурдно желание да спрем времето и промяната, да оцелеем завинаги, да устоим на всичко, което се изменя отвън, предава се на разрухата и ентропията, докато вътре в нас, в дома ни, ние искаме да отстояваме територия на недосегаемост (героят иска да запази къщата, която обитава с Яне в същия й вид). Щастието е част от тази заблуда за спиране на хода на времето, то е “сладка бяла субстанция”, която причинява забрава, което превръща всичко в сегашност.&lt;/p&gt;

&lt;blockquote&gt;
  &lt;p&gt;&lt;em&gt;“Вътре можем да се впием във времето, да не го пускаме; вътре все още сме щастливи и нямаме възраст”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Героят, който е писател, съзнава, че книгата за щастието, която иска да напише, ще е пределно кратка и откъслечна. Стара истина е, че “езикът на щастието е директен и банален”, че “в щастието няма дълбочина”, че всъщност е &lt;strong&gt;невъзможно да се напише роман за щастието&lt;/strong&gt;. “Но може би човек може да твори единствено против природата.”&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Това е книга и за писателската голгота, за трудността да пишеш&lt;/strong&gt;: веднъж заради смазващо-упойващия битовизъм на живота, с неговите разсейвания и препятствия по пътя на самовглъбяването в творческия процес, веднъж заради това, че щастието е невъзможно за описване. Едва непоносимата скръб, която първоначално парализира героя, след това отприщва вътрешното говорене, от което идва писането, не случайно най-силно проявено в дневниците, с които завършва романа. Негова “собствена стая”, по Улф. Кастриран като Абелар (при когото това е буквално), като него героят “в годините на трагедията пише така, както никога досега”.&lt;/p&gt;

&lt;p&gt;==&lt;/p&gt;

&lt;p&gt;Същевременно всичко, което със съпругата си Агнете героят е принуден да преживее уж като близост до природата - и живота им в къща насред гората, където садят зеленчуци, и естественото раждането у дома, и времето, прекарано в слаборазвитата Никарагуа - всичко това идва за него някак неестествено, насилено. “Трябваше да се оженим, беше естествено” и “щяхме да живеем близо до природата”, но “в нашия любовен живот нямаше нищо естествено”, признава той. През годините с Агнете героят се превръща в кастриран мъж, приел ролята на гледачка за дъщеря си, отказал се от своята професия и желанията си, поел по пътя на съпругата си, физически удрян от нея, изтикван от къщата, за да работи в подземия и чужди пространства. Парадоксално, най-близко до природата се оказва възникналото веднъж у него внезапно желание да я удуши, да я озапти.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Немит, мръсен като природата, това е абсолютната чистота”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Никога не съм имал връзка с природата, признава разказвачът. Но в този роман има много цветя, цветята, които жените оставят след себе си - от майка му, през съпругата му, до последната му любов, - и чието присъствие в дома си той забелязва и поддържа - като нишка между всички жени, която най-силно изразява начина, по който красотата е преходна и уязвима за смъртта.&lt;/p&gt;

&lt;p&gt;==&lt;/p&gt;

&lt;p&gt;Все в тази връзка Еспедал отделя огромно внимание на дихотомиите &lt;strong&gt;черно и бяло, светлина и тъмнина, вътре и вън, чистота и мръсота, старост и младост&lt;/strong&gt; - навсякъде в текста тяхната игра е предадена с красотата на съвършен кадър. Изразява го дори корицата.&lt;/p&gt;

&lt;p&gt;==&lt;/p&gt;

&lt;p&gt;Стилът на Томас Еспедал е изчистен, с почти ударни, драматургични изречения от по няколко думи. Но особено в последната част прозата му носи гъст поетичен заряд, на места почти стигащ до бълнуване. Еспедал създава осезаема атмосфера, която разчита на външното, но е преди всичко пейзаж на вътрешното.&lt;/p&gt;
</description>
        <pubDate>Wed, 02 Sep 2020 00:00:00 +0000</pubDate>
        <link>/bookreviews/2020/09/02/10-16-%D0%BF%D1%80%D0%BE%D1%82%D0%B8%D0%B2-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D0%BD%D0%B0-%D1%82%D0%BE%D0%BC%D0%B0%D1%81-%D0%B5%D1%81%D0%BF%D0%B5%D0%B4%D0%B0%D0%BB-%D1%89%D0%B0%D1%81%D1%82%D0%B8%D0%B5%D1%82%D0%BE-%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%B5%D1%81%D1%82%D0%B5%D1%81%D1%82%D0%B2%D0%B5%D0%BD%D0%BE-%D0%B1%D0%BE%D0%BB%D0%BA%D0%B0%D1%82%D0%B0-%D0%BD%D0%B5.html</link>
        <guid isPermaLink="true">/bookreviews/2020/09/02/10-16-%D0%BF%D1%80%D0%BE%D1%82%D0%B8%D0%B2-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D0%BD%D0%B0-%D1%82%D0%BE%D0%BC%D0%B0%D1%81-%D0%B5%D1%81%D0%BF%D0%B5%D0%B4%D0%B0%D0%BB-%D1%89%D0%B0%D1%81%D1%82%D0%B8%D0%B5%D1%82%D0%BE-%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%B5%D1%81%D1%82%D0%B5%D1%81%D1%82%D0%B2%D0%B5%D0%BD%D0%BE-%D0%B1%D0%BE%D0%BB%D0%BA%D0%B0%D1%82%D0%B0-%D0%BD%D0%B5.html</guid>
        
        <category>Томас Еспедал</category>
        
        <category>Срещу природата</category>
        
        <category>Персей</category>
        
        <category>роман</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>Романът на Евгений Водолазкин &quot;Авиатор&quot; вече на български</title>
        <description>&lt;p&gt;Кои събития си струва да помним? Какво може да е по-важно от справедливостта? Евгений Водолазкин, нареждан сред най-ярките имена в съвременната руска литература, разсъждава над тези въпроси в романа си „Авиатор” и предизвиква читателя към дълбоко потапяне в историята и душата на човека. Книгата, която се превърна в бестселър през изминалите четири години, вече е и в българските книжарници с логото на „Лист”. Преводът е дело на Здравка Петрова.&lt;/p&gt;

&lt;p&gt;==&lt;/p&gt;

&lt;p&gt;„Авиатор” е вторият роман на автора, издаден у нас след излезлия преди няколко месеца „Лавър” (изд. Панорама, 2020) - &lt;strong&gt;&lt;a href=&quot;https://literaturnirazgovori.com/bookreviews/2020/05/19/14-25-%D0%BB%D0%B0%D0%B2%D1%8A%D1%80-%D0%BD%D0%B0-%D0%B5%D0%B2%D0%B3%D0%B5%D0%BD%D0%B8%D0%B9-%D0%B2%D0%BE%D0%B4%D0%BE%D0%BB%D0%B0%D0%B7%D0%BA%D0%B8%D0%BD-%D0%B6%D0%B8%D1%82%D0%B8%D0%B5-%D0%BD%D0%B0-%D0%BA%D0%B0%D0%B5%D1%89-%D1%81%D0%B5-%D0%B3%D1%80%D0%B5%D1%88%D0%BD%D0%B8%D0%BA-%D0%BF%D0%BE-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%BE%D0%BC%D1%83-%D0%B8-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-%D0%B5%D0%B4%D0%BD%D0%BE%D0%B2%D1%80%D0%B5%D0%BC%D0%B5%D0%BD%D0%BD%D0%BE%D1%81%D1%82%D1%82%D0%B0.html&quot;&gt;виж рецензия за „Лавър” тук&lt;/a&gt;&lt;/strong&gt;.&lt;/p&gt;

&lt;p&gt;==&lt;/p&gt;

&lt;p&gt;Един мъж се събужда в болничното си легло – без биография, но със смътни спомени. Изглежда млад – на трийсет и нещо, макар да е връстник на века, както през 1999 г. наричат родените през 1900 г. Името му е Инокентий Платонов. За да върне паметта си, той записва спомените си в дневник. Може би е бил художник или авиатор, а може би не. Със сигурност обаче е обичал и е бил обичан. Със сигурност е бил и в Соловки – най-големия концлагер в СССР. Там след дни на непосилен труд и изтезания е замразен от акад. Муромцев.&lt;/p&gt;

&lt;p&gt;==&lt;/p&gt;

&lt;p&gt;„Авиатор“ е история за престъпления и наказания на отделни личности и на цяла държава. Миналата година авторът ѝ Евгений Водолазкин беше удостоен с наградата „Александър Солженицин” за „органичното съчетание на дълбоките традиции на руската духовна и психологическа проза с висока филологична култура; за вдъхновения стил на художественото писане.”&lt;/p&gt;

&lt;p&gt;==&lt;/p&gt;

&lt;p&gt;Освен знаков писател, Евгений Водолазкин е и изтъкнат литературен изследовател. Има десетки статии от областта на средновековната руска литература и византийското наследство. През 1990 г. защитава дисертация върху превода на византийската Хроника на Георги Амартол, а десет години по-късно през 2000 г. пише и защитава нова дисертация – „Всемирната история в литературата на Древна Рус”
В обсега на научните му изследвания влиза и кирилицата като графична система.&lt;/p&gt;
</description>
        <pubDate>Tue, 01 Sep 2020 00:00:00 +0000</pubDate>
        <link>/newbooks/2020/09/01/15-47-%D1%80%D0%BE%D0%BC%D0%B0%D0%BD%D1%8A%D1%82-%D0%BD%D0%B0-%D0%B5%D0%B2%D0%B3%D0%B5%D0%BD%D0%B8%D0%B9-%D0%B2%D0%BE%D0%B4%D0%BE%D0%BB%D0%B0%D0%B7%D0%BA%D0%B8%D0%BD-%D0%B0%D0%B2%D0%B8%D0%B0%D1%82%D0%BE%D1%80-%D0%B2%D0%B5%D1%87%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/newbooks/2020/09/01/15-47-%D1%80%D0%BE%D0%BC%D0%B0%D0%BD%D1%8A%D1%82-%D0%BD%D0%B0-%D0%B5%D0%B2%D0%B3%D0%B5%D0%BD%D0%B8%D0%B9-%D0%B2%D0%BE%D0%B4%D0%BE%D0%BB%D0%B0%D0%B7%D0%BA%D0%B8%D0%BD-%D0%B0%D0%B2%D0%B8%D0%B0%D1%82%D0%BE%D1%80-%D0%B2%D0%B5%D1%87%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        <category>Авиатор</category>
        
        <category>Евгений Водолазкин</category>
        
        <category>Лист</category>
        
        <category>нова книга</category>
        
        <category>роман</category>
        
        
        <category>newbooks</category>
        
      </item>
    
      <item>
        <title>Излезе &quot;Моята олимпиада&quot; от Илия Троянов – дневник на едно пътуване към себе си през спорта</title>
        <description>&lt;p&gt;На книжния пазар вече може да откриете „Моята олимпиада” от Илия Троянов (изд. Сиела, 2020)  –  изповед на един аматьор, включил се в 80 олимпийски дисциплини в надпревара не само с истински спортни богове, но и със самия себе си.&lt;/p&gt;

&lt;p&gt;==&lt;/p&gt;

&lt;p&gt;Пътят на автора на „Светът е голям и спасение дебне отвсякъде” и „Власт и съпротива” започва от триатлон в западна провинция на Германия, за да премине през Бруклин, Виена, Техеран, Цюрих, Рио де Жанейро, Атина и Токио. От плуването през джудото, спортната борба, плажният волейбол, гимнастиката и маратона, Троянов смело се гмурва в особената субкултура на всеки спорт, доверявайки се без предразсъдъци на треньори от различни националности. Един от тях е и българският гимнастик Йордан Йовчев.&lt;/p&gt;

&lt;p&gt;==&lt;/p&gt;

&lt;p&gt;С чувство за хумор и самоирония, писателят надскача собствените си физически граници, за да се сблъска с непроменимите закони на човешката природа и да открие, че нито едно друго същество в царството на животните не притежава толко­ва дарби, колкото притежава човекът.&lt;/p&gt;

&lt;p&gt;==
\
В книгата Троянов се изправя срещу формалното разделение между интелект и спорт. Животът се състои от дейността на ума и на тялото, като двете често биват противопоставяни една на друга, но авторът обръща гръб на типичното пренебрежение към физическата активност, царящо сред образованите среди, посвещавайки четири години от своя живот на опита да обясни света през спорта.&lt;/p&gt;

&lt;p&gt;==&lt;/p&gt;

&lt;p&gt;„Моята олимпиада” е не само дневникът на едно пътуване към себе си, но и забележителен труд по антропология, кодова книга за дешифриране на човешкото поведение в целия му богат спектър, пътешествие, в края на което отвъд медалите и рекордите се крие хармонията между тялото и духа, обещават издателите.&lt;/p&gt;
</description>
        <pubDate>Fri, 28 Aug 2020 00:00:00 +0000</pubDate>
        <link>/newbooks/2020/08/28/11-18-%D0%B8%D0%B7%D0%BB%D0%B5%D0%B7%D0%B5-%D0%BC%D0%BE%D1%8F%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-%D0%BE%D1%82-%D0%B8%D0%BB%D0%B8%D1%8F-%D1%82%D1%80%D0%BE%D1%8F%D0%BD%D0%BE%D0%B2-%D0%B5%D0%B4%D0%B8%D0%BD-%D0%BF%D0%B8%D1%81%D0%B0%D1%82%D0%B5%D0%BB-%D1%87%D0%B5%D1%82%D0%B8%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%B8-80-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B8.html</link>
        <guid isPermaLink="true">/newbooks/2020/08/28/11-18-%D0%B8%D0%B7%D0%BB%D0%B5%D0%B7%D0%B5-%D0%BC%D0%BE%D1%8F%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-%D0%BE%D1%82-%D0%B8%D0%BB%D0%B8%D1%8F-%D1%82%D1%80%D0%BE%D1%8F%D0%BD%D0%BE%D0%B2-%D0%B5%D0%B4%D0%B8%D0%BD-%D0%BF%D0%B8%D1%81%D0%B0%D1%82%D0%B5%D0%BB-%D1%87%D0%B5%D1%82%D0%B8%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%B8-80-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B8.html</guid>
        
        <category>Илия Троянов</category>
        
        <category>Сиела</category>
        
        <category>Моята олимпиада</category>
        
        <category>мемоари</category>
        
        
        <category>newbooks</category>
        
      </item>
    
      <item>
        <title>&quot;Любовниците на Юстиция&quot; - кървава нишка, заплетена с циркова ирония от Андрухович</title>
        <description>&lt;p&gt;Новата книга на Юрий Андрухович - “Любовниците на Юстиция”, публикувана тази година на български от изд. “Парадокс”, заедно със стихосбирката му “Писма до Украйна”, събира разкази, които също правят своеобразен реверанс към исторически градове и области в границите на днешна Украйна и справедливо са наречени параисторически в анонса на корицата.&lt;/p&gt;

&lt;p&gt;==&lt;/p&gt;

&lt;p&gt;Вдъхновен от „Всеобща история на безчестието“ на Борхес, Андрухович събира пантеон от личности, живели между 17 и 20 век и оставили следа в историята чрез насилие, убийства, покушения, самоубийства. Въпреки че показва завидна работа с исторически извори обаче, авторът ни предлага една вторична смес от факти и фантазия, от неоспоримости и предположения, в които не истината не е самоцел, а по-скоро витае усещането за възможна реалност. До голяма степен Андрухович постига това със своя особен, очарователно и забавно миксиран език, в който съчетава почти административно рапортуване със съвременен жаргон, дори когато разказва за бандити, върлували преди столетия.&lt;/p&gt;

&lt;p&gt;==&lt;/p&gt;

&lt;p&gt;Забележителна е иронията, с която е написана книгата (и към фактите, и към езика) и чрез която Андрухович прави оценка и на днес съществуващите нрави, на националния характер, на източноеропейския “начин”, по който се вършат нещата. Дори и историческата фактология да ви се опре и имената и датите да ви дойдат твърде много - въпреки дадените бележки под линия и в крайна сметка помощта на Уикипедия, - ще изпитате удоволствие от игривия тон на автора, прикрил изумителната му ерудиция и придал усещането на карнавалност и бурлесковост на тези истории. И все пак, ако внимателно четем, може да ни се стори, че от първата, почти комична и ведра история, тази усмивка постепенно като че ли угасва, оставяйки ни с други, далеч по-потискащи мисли за човешката същност, особено когато, поне за мен, настъпва кулминацията - с разказа за нацистките жестокости и избиването на на единици, както е в предните истории, а на стотици хиляди.&lt;/p&gt;

&lt;p&gt;==&lt;/p&gt;

&lt;p&gt;Макар и несвързани помежду си, всички разкази са обединени от темата за престъплението и наказанието, за злодеянието и налагането на справедливост, а насилието, демоничността, жестокостта, проливането на кръв минават като тънка (или по-скоро дебела) червена нишка: от разбойника Самийло от 17 век до нацистите от миналия, от убиеца на Степан Бандера - Богдан Сташински, до “синята брада” Юлиус Грот.&lt;/p&gt;

&lt;p&gt;==&lt;/p&gt;

&lt;p&gt;Нишка е и многовековният цирк с недвусмисленото име “Вагабундо”, който се появява в разказите от различните времена - като намигване от автора, че човешката история в крайна сметка &lt;em&gt;е&lt;/em&gt; цирк. Във почти всяка, ако не и във всяка история има и по една любовна нишка, централно или маргинално присъствие на жена, която предполагаемо задвижва или ускорява прилагането на закона спрямо престъпните мъже - оттам и един от начините, по който си обяснявам заглавието “Любовниците на Юстиция” (римската богиня на справедливостта и правосъдието).&lt;/p&gt;

&lt;p&gt;==&lt;/p&gt;

&lt;p&gt;Самата тя - правосъдната система, която трябва да наложи правото, правилното, справедливото - е герой в този своеобразен роман, с нейните непреодолими, макар и трансформиращи се несъвършенства, методи и начини на наказание през годините, независимо дали става дума за средновековието, за времената на Австроунгарската империя, за нацистката окупация или за живота под червения ботуш на Съветите. Начинът, по който тя трябва да обгрижва справедливостта, като че ли носи не по-малко вина от самите злодеи, нейните “любими”.&lt;/p&gt;

&lt;p&gt;==&lt;/p&gt;

&lt;p&gt;Още една нишка представляват и автобиографичните включвания на автора в отделните глави, които правят книгата по-интимна, лично “сглобена”, преживяна през родовата памет на Юрий, който е от местата, от които са и героите му. “Интимни” всъщност е доста подходяща дума за тези иначе кръвопролитни истории, в които героите-злодеи не са видени отстранено, като &lt;em&gt;случаи&lt;/em&gt; или обекти на проучване, от които авторът се разграничава заради постъпките им. Напротив, те са видени в човешката им същност, чрез надникване в ума и мотивите им, в тяхното детство, в личните им истории, слабости и копнежи. В даден момент сме склонни да изпитаме съчувствие, дори разбиране, или най-малкото съжаление към героите на Андрухович, както и да се усъмним в стопроцентовото зло зад техните действия,  а понякога в това дали наистина те са виновниците.&lt;/p&gt;

&lt;p&gt;==&lt;/p&gt;

&lt;p&gt;И все пак книгата, въпреки римуването между историите, остава впечатлението за спорадичност, дори за случайност, за незавършеност. Но Андрухович сам се застрахова срещу това впечатление. На последната страница той ни оставя с този пасаж:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;Незавършената история престава да бъде история. Но повечето истории на този свят са именно незавършени. Тоест не обективно незавършени. Те са незавършени за нас. Ние не можем да обхванем нито началото, нито края и винаги се намираме някъде по средата, на някаква случайна отсечка.&lt;/p&gt;
&lt;/blockquote&gt;
</description>
        <pubDate>Tue, 25 Aug 2020 00:00:00 +0000</pubDate>
        <link>/bookreviews/2020/08/25/13-55-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%8E%D1%81%D1%82%D0%B8%D1%86%D0%B8%D1%8F-%D0%BA%D1%8A%D1%80%D0%B2%D0%B0%D0%B2%D0%B0-%D1%87%D0%B5%D1%80%D0%B2%D0%B5%D0%BD%D0%B0-%D0%BD%D0%B8%D1%88%D0%BA%D0%B0-%D0%B7%D0%B0%D0%BF%D0%BB%D0%B5%D1%82%D0%B5%D0%BD%D0%B0-%D1%81-%D0%BA%D0%B0%D1%80%D0%BD%D0%B0%D0%B2%D0%B0%D0%BB%D0%BD%D0%B0-%D0%B8%D1%80%D0%BE%D0%BD%D0%B8%D1%8F-%D0%BE%D1%82-%D0%B0%D0%BD%D0%B4%D1%80%D1%83%D1%85%D0%BE%D0%B2%D0%B8%D1%87.html</link>
        <guid isPermaLink="true">/bookreviews/2020/08/25/13-55-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%8E%D1%81%D1%82%D0%B8%D1%86%D0%B8%D1%8F-%D0%BA%D1%8A%D1%80%D0%B2%D0%B0%D0%B2%D0%B0-%D1%87%D0%B5%D1%80%D0%B2%D0%B5%D0%BD%D0%B0-%D0%BD%D0%B8%D1%88%D0%BA%D0%B0-%D0%B7%D0%B0%D0%BF%D0%BB%D0%B5%D1%82%D0%B5%D0%BD%D0%B0-%D1%81-%D0%BA%D0%B0%D1%80%D0%BD%D0%B0%D0%B2%D0%B0%D0%BB%D0%BD%D0%B0-%D0%B8%D1%80%D0%BE%D0%BD%D0%B8%D1%8F-%D0%BE%D1%82-%D0%B0%D0%BD%D0%B4%D1%80%D1%83%D1%85%D0%BE%D0%B2%D0%B8%D1%87.html</guid>
        
        <category>Юрий Андрухович</category>
        
        <category>Любовниците на Юстиция</category>
        
        <category>рецензия</category>
        
        <category>Парадокс</category>
        
        
        <category>bookreviews</category>
        
      </item>
    
      <item>
        <title>Примо Леви преосмисля концлагерите в последната си книга, вече и на български </title>
        <description>&lt;p&gt;Примо Леви, известният италиански разказвач и мислител, е една от най-светлите личности, минали през най-тъмните дебри на ХХ век. “Потъналите и спасените” (1986) е неговата последна книга, публикувана година преди смъртта му. Тя излиза на български под знака на “Жанет-45” и в превод на Нева Мичева. В нея Леви преосмисля концлагерите – „това чудовищно изкривяване на човешкото“ – и причините тяхното съществуване да стане възможно или да бъде омаловажавано.&lt;/p&gt;

&lt;p&gt;==&lt;/p&gt;

&lt;p&gt;В осемте есета – &lt;em&gt;Памет за злината, Сивата зона, Срамът, Общуването, Ненужното насилие, Интелектуалец в Аушвиц, Стереотипи и Писма от германци&lt;/em&gt; – авторът на епохалните “Нима това е човек” и “Периодичната система” разсъждава и над личната и груповата памет, агресията, прошката, общуването, отношенията на духа с материалния свят и пространната „сива зона“ между доброто и злото.&lt;/p&gt;

&lt;p&gt;==&lt;/p&gt;

&lt;p&gt;„Ако си писател и си се завърнал от ада, за теб има една-единствена тема. Може да ти е важно да пишеш и по други въпроси, така че адът да няма последната дума, и все пак не можеш да се отървеш от това бреме… Както и другите произведения на Леви, “Потъналите и спасените” се отличава със смелост, бистър и точен ум, непоколебима честност и отказ от криене в утехите на реториката“, пише за книгата “Ню Йорк таймс”.&lt;/p&gt;

&lt;p&gt;==&lt;/p&gt;

&lt;p&gt;“Ла Република” я определя като може би най-важната книга на Примо Леви и една от най-важните книги от втората половина на XX век.&lt;/p&gt;

&lt;p&gt;==&lt;/p&gt;

&lt;p&gt;Леви е признат за един от най-авторитетните гласове на разума и паметта в Европа – „толкова ясен, непоколебим и спокоен, а същевременно човечен и сякаш незасегнат от гняв, язвителност или самосъжаление“.&lt;/p&gt;

&lt;p&gt;==&lt;/p&gt;

&lt;p&gt;Примо Леви (1919–1987) е роден в Торино. В университета учи химия. Когато, в края на 1943 г. германците окупират Северна Италия, влиза в партизански отряд. Два месеца по-късно е заловен и депортиран в Аушвиц, където полага принудителен труд на строежа и в една от лабораториите на химическата компания “Буна”. Концлагерът е освободен в началото на 1945 г. и Леви се прибира в Италия след още девет месеца по пътищата на Полша, СССР, Румъния, Унгария и Австрия. Той описва преживяванията си в лагера в своята първа книга, “Нима това е човек”, а тези от завръщането си у дома – в “Примирието” (1963).&lt;/p&gt;

&lt;p&gt;==&lt;/p&gt;

&lt;p&gt;Сред немалкото други произведения на Примо Леви непременно трябва да се споменат знаменитата смесица от художествена литература, мемоаристика и наука “Периодичната система” (1975), сборника с разкази “Ключът звезда” (1978, удостоен с награда “Стрега”) и романа “Ако не сега, кога?” (1982).&lt;/p&gt;
</description>
        <pubDate>Mon, 24 Aug 2020 00:00:00 +0000</pubDate>
        <link>/newbooks/2020/08/24/10-19-%D0%BF%D1%80%D0%B8%D0%BC%D0%BE-%D0%BB%D0%B5%D0%B2%D0%B8-%D0%BF%D1%80%D0%B5%D0%BE%D1%81%D0%BC%D0%B8%D1%81%D0%BB%D1%8F-%D0%BA%D0%BE%D0%BD%D1%86%D0%BB%D0%B0%D0%B3%D0%B5%D1%80%D0%B8%D1%82%D0%B5-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D0%B8-%D0%BA%D0%BD%D0%B8%D0%B3%D0%B0-%D0%B2%D0%B5%D1%87%D0%B5-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/newbooks/2020/08/24/10-19-%D0%BF%D1%80%D0%B8%D0%BC%D0%BE-%D0%BB%D0%B5%D0%B2%D0%B8-%D0%BF%D1%80%D0%B5%D0%BE%D1%81%D0%BC%D0%B8%D1%81%D0%BB%D1%8F-%D0%BA%D0%BE%D0%BD%D1%86%D0%BB%D0%B0%D0%B3%D0%B5%D1%80%D0%B8%D1%82%D0%B5-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D0%B8-%D0%BA%D0%BD%D0%B8%D0%B3%D0%B0-%D0%B2%D0%B5%D1%87%D0%B5-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        <category>Примо Леви</category>
        
        <category>Жанет 45</category>
        
        <category>нова книга</category>
        
        <category>есета</category>
        
        <category>Потъналите и спасените</category>
        
        
        <category>newbooks</category>
        
      </item>
    
      <item>
        <title>Спомени за поетите от руския Сребърен век в &quot;По бреговете на Нева&quot;</title>
        <description>&lt;p&gt;„По бреговете на Нева“ на Ирина Одоевцева (изд. Изток-Запад, 2020) разказва за мнозина от най-знаковите имена от руския Сребърен век: Николай Гумильов, Осип Манделщам, Анна Ахматова, Александър Блок, Владимир Маяковски, Фьодор Сологуб и др.&lt;/p&gt;

&lt;p&gt;==&lt;/p&gt;

&lt;p&gt;Застанала на брега на спомените, руската поетеса бавно възкресява образите им, със забележителна яркост, проникновение и детайлност на описанието. Благодарение на отличната си памет, любимата ученичка на Гумильов  успява да възпроизведе разговори, спорове, признания, които добавят нови щрихи към повече или по-малко познатите имена от руския литературен живот в началото на XX в.&lt;/p&gt;

&lt;p&gt;==&lt;/p&gt;

&lt;p&gt;Не си представяйте обаче високо елитарен, неразбираем и сложен портрет. Одоевцева пише сякаш разговаря със стар приятел – без превземки и без излишен патос, а за истински болезненото мълчи.&lt;/p&gt;

&lt;p&gt;==&lt;/p&gt;

&lt;p&gt;Одоевцева напуска Русия в първите години след поемането на властта от болшевиките. През 1967 г. тя работи по „По бреговете на Нева“ в Париж, без изгледи книгата да бъде публикувана в нейната родина. Това все пак се случва през 1989 г.&lt;/p&gt;

&lt;p&gt;==&lt;/p&gt;

&lt;p&gt;“Аз с еднаква сила мразя и жалбите по миналото, и угризенията на съвестта… Аз пиша не от егоистично желание отново да се гмурна в онези трагични, страшни и прекрасни – независимо от всичките ужаси – първи следреволюционни години. Пиша не за да разказвам за себе си и пиша не заради себе си, а за онези, които ми бе дадено да опозная „по бреговете на Нева“. Пиша за тях и заради тях”, споделя Одоевцева.&lt;/p&gt;
</description>
        <pubDate>Fri, 21 Aug 2020 00:00:00 +0000</pubDate>
        <link>/newbooks/2020/08/21/09-36-%D1%81%D0%BF%D0%BE%D0%BC%D0%B5%D0%BD%D0%B8-%D0%B7%D0%B0-%D0%BF%D0%BE%D0%B5%D1%82%D0%B8%D1%82%D0%B5-%D0%BE%D1%82-%D1%80%D1%83%D1%81%D0%BA%D0%B8%D1%8F-%D1%81%D1%80%D0%B5%D0%B1%D1%8A%D1%80%D0%B5%D0%BD-%D0%B2%D0%B5%D0%BA-%D0%B2-%D0%BF%D0%BE-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BD%D0%B5%D0%B2%D0%B0.html</link>
        <guid isPermaLink="true">/newbooks/2020/08/21/09-36-%D1%81%D0%BF%D0%BE%D0%BC%D0%B5%D0%BD%D0%B8-%D0%B7%D0%B0-%D0%BF%D0%BE%D0%B5%D1%82%D0%B8%D1%82%D0%B5-%D0%BE%D1%82-%D1%80%D1%83%D1%81%D0%BA%D0%B8%D1%8F-%D1%81%D1%80%D0%B5%D0%B1%D1%8A%D1%80%D0%B5%D0%BD-%D0%B2%D0%B5%D0%BA-%D0%B2-%D0%BF%D0%BE-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BD%D0%B5%D0%B2%D0%B0.html</guid>
        
        <category>Ирина Одоевцева</category>
        
        <category>По бреговете на Нева</category>
        
        <category>Изток Запад</category>
        
        <category>нова книга</category>
        
        <category>мемоари</category>
        
        
        <category>newbooks</category>
        
      </item>
    
      <item>
        <title>Един босненски и три македонски романа от издателствата &quot;Персей&quot; и &quot;Изида&quot;</title>
        <description>&lt;p&gt;Един босненски и три македонски романа излизат под знака на издателствата “Персей” и “Изида”.&lt;/p&gt;

&lt;p&gt;==&lt;/p&gt;

&lt;p&gt;Романът &lt;strong&gt;„Прясно боядисано“&lt;/strong&gt; от големия съвременен босненски писател &lt;strong&gt;Йосип Млакич&lt;/strong&gt;, (изд. Персей, 2020) е покъртителен психологически разказ за войната и вътрешните белези от нея. Книгата е носител на престижната литературна награда „Владимир Назор“. Йосип Млакич не само е спечелил много литературни отличия с романите си, но е и един от най-уважаваните сценаристи на Балканите.&lt;/p&gt;

&lt;p&gt;==&lt;/p&gt;

&lt;p&gt;Клара е израснала в Швеция. Тя е студентка, но повечето време посвещава на майка си, единствения й близък човек, чийто живот бавно гасне. Клара е шестгодишна, когато двете са принудени да бягат от войната в бивша Югославия, за да се спасят. Жестокостите на конфликта и мъчителният път на бягството са оставили неизлечими следи в душата и подсъзнанието на момичето, въпреки усилията на майката да представи оцеляването в онази брутална действителност като игра, за да не се травмира детето. Игра, сравнена с бягството до Египет от Евангелието по Матея. Игра, в която те трябва да спазват определени правила, за да стигнат живи и невредими до спасителния бряг - където обаче спомените от миналото продължават да ги преследват.&lt;/p&gt;

&lt;p&gt;==&lt;/p&gt;

&lt;p&gt;Действието в романа се развива бързо и динамично, сякаш се лее като вода, която трябва да отмие и отнесе най-страшните мигове и картини, заключени дълбоко и трайно в съзнанието на двете, пишат издателите. Преводът е на Таня Попова.&lt;/p&gt;

&lt;p&gt;==&lt;/p&gt;

&lt;p&gt;Три важни македонски книги се появиха също в български издания. Тазгодишният носител на Наградата за литература на Европейския съюз Петър Андоновски и доайените Луан Старова и Димитър Башевски са едни от най-ярките представители на днешната литература в Северна Македония.&lt;/p&gt;

&lt;p&gt;==&lt;/p&gt;

&lt;p&gt;С богатия си психологизъм и новаторския начин на повествование романът &lt;strong&gt;„Тялото, в което трябва да се живее“ от Петър Андоновски&lt;/strong&gt; (изд. Персей, 2020) спечели най-голямата македонска награда за роман на годината. За следващата си книга – „Страх от варвари“, писателят получи пък наградата за литература на Европейския съюз тази година.&lt;/p&gt;

&lt;p&gt;==&lt;/p&gt;

&lt;p&gt;На Бригита, шестдесетгодишна съдийка, е възложено най-тежкото дело за тридесетгодишния й стаж в съда. На подсъдимата скамейка трябва да застане два пъти по-млад от нея мъж, изнасилил и убил приятелката си. Бригита е човек, комуто винаги е липсвала сила, решителност и смелост, който винаги е наблюдавал нещата, без да участва в тях, и който живее без семейство и деца. Ще има ли край това дело, ще бъде ли произнесена очакваната присъда? Нима Бригита е права, когато в края на своята кариера се вижда на мястото на подсъдимия?&lt;/p&gt;

&lt;p&gt;==&lt;/p&gt;

&lt;p&gt;Сюжетът на романа &lt;strong&gt;“Кръг” от Димитър Башевски&lt;/strong&gt; (изд. Изида, 2020) има много входове и изходи, които всъщност са връщане назад. Отварят се в младостта и се затварят в старостта. Едно пътуване към себе си, житейска равносметка на върховете и паденията, неизживените копнежи, любовта и страстта – като своеобразно чистилище. Романът е търсене на смисъла и разума в живота, на вътрешния мир, който превръща бълнуването в реалност и нощните кошмари в действителност.&lt;/p&gt;

&lt;p&gt;==&lt;/p&gt;

&lt;p&gt;Авторът е избрал да мине през това вътрешно пречистване или покаяние посредством едно пътуване с влак, който минава през всички негови житейски перипетии, колебания, угризения на съвестта и несбъднати мечти. Негови спътници в пътуването са собствената му съвест (господинът в купето) и събирателният образ на жените до него (обвинител и следовател за грешките му в отношенията с жените). В края на пътуването той затваря жизнения кръг, завръщайки се там, където е роден, за да потърси място за вечния си покой.&lt;/p&gt;

&lt;p&gt;==&lt;/p&gt;

&lt;p&gt;Димитър Башевски (р. 1943) е носител на най-големите литературни награди на Македония – „11 октомври“, „Рациново признание“, „Ванчо Николески“, „13 ноември“, „Роман на годината“. Превеждан е на английски, чешки, гръцки, румънски, сръбски и албански. Влиза в антологиите на македонската поезия и проза.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Луан Старова&lt;/strong&gt;, македонски академик и блестящ писател, познат на българския читател с романите си от балканската сага за изгнаническото му семейство, този път с романа си &lt;strong&gt;„Посланикът на държавата, която няма да съществува“&lt;/strong&gt; (изд. Изида, 2020) ни отвежда по-далече – към южните брегове на Средиземно море, където е изпратен като посланик на Югославия в Тунис. Освен това е акредитиран като посланик и към Организацията за освобождение на Палестина, а по-късно и към създаващата се държава Палестина.&lt;/p&gt;

&lt;p&gt;==&lt;/p&gt;

&lt;p&gt;Авторът предлага на читателите интересна история за освобождаването на Тунис от френската колониална зависимост и управлението на първия президент на страната – Хабиб Бургиба, почти неизвестно име у нас, но значимо в Движението на необвързаните държави, начело с Югославия. Още по-интересни са срещите на посланика Старова с емблематичната за палестинците и противоречиво оценявана по света личност – Ясер Арафат.&lt;/p&gt;
</description>
        <pubDate>Thu, 20 Aug 2020 00:00:00 +0000</pubDate>
        <link>/newbooks/2020/08/20/10-48-%D0%B5%D0%B4%D0%B8%D0%BD-%D0%B1%D0%BE%D1%81%D0%BD%D0%B5%D0%BD%D1%81%D0%BA%D0%B8-%D0%B8-%D1%82%D1%80%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8-%D1%80%D0%BE%D0%BC%D0%B0%D0%BD%D0%B0-%D0%BE%D1%82-%D0%B8%D0%B7%D0%B4%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%BF%D0%B5%D1%80%D1%81%D0%B5%D0%B9-%D0%B8-%D0%B8%D0%B7%D0%B8%D0%B4%D0%B0.html</link>
        <guid isPermaLink="true">/newbooks/2020/08/20/10-48-%D0%B5%D0%B4%D0%B8%D0%BD-%D0%B1%D0%BE%D1%81%D0%BD%D0%B5%D0%BD%D1%81%D0%BA%D0%B8-%D0%B8-%D1%82%D1%80%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8-%D1%80%D0%BE%D0%BC%D0%B0%D0%BD%D0%B0-%D0%BE%D1%82-%D0%B8%D0%B7%D0%B4%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%BF%D0%B5%D1%80%D1%81%D0%B5%D0%B9-%D0%B8-%D0%B8%D0%B7%D0%B8%D0%B4%D0%B0.html</guid>
        
        <category>Димитър Башевски</category>
        
        <category>Луан Старова</category>
        
        <category>Петър Андоновски</category>
        
        <category>Йосип Млакич</category>
        
        <category>Изида</category>
        
        <category>Персей</category>
        
        <category>нова книга</category>
        
        <category>роман</category>
        
        
        <category>newbooks</category>
        
      </item>
    
      <item>
        <title>Петър Денчев в интервю за балканската литература: Нашите читатели харчат в голяма доза клишета </title>
        <description>&lt;p&gt;&lt;strong&gt;&lt;em&gt;Често пишеш за културни продукти и събития от бившите югославски държави, пътуваш из страните от региона, бил си там на писателски резиденции… Откъде е този интерес у теб към литературата и изобщо културата им?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Признавам, че винаги съм изпитвал интерес към културните феномени от бивша Югославия, понеже в политически и социален план това е едно уникално по своята форма и своята конфликтност държавно образувание. И тук не става дума само за Титова Югославия, но и за кралство Югославия от края на 1918 г., а и за дългия период на разпадането на федерацията. Онова, което ние знаем за историята на това държавно образувание, все още е прекалено изкривено от идеологическите натрупвания от годините преди 1989 г., а от друга страна стереотипно, поради поп-културните феномени - турбофолка, някои популярни режисьори и т.н. Знаем, че България остава изцяло в сферата на влияние на Съветския съюз, а това ни обрича на много сериозна идеологическа цензура. Един малък пример: “В очакване на Годо” от Самюъл Бекет има премиера в Белград през 1956 г., а в България едва през 1988 г.&lt;/p&gt;

&lt;p&gt;==&lt;/p&gt;

&lt;p&gt;Истината е, че в това пространство на бивша Югославия, без да давам оценки за политическото състояние, не са спирали процесите на разпадане и събиране на идентичностии, постоянните конфликти и пропускливости на историята и съвременността. В този смисъл всички тези социални, идентификационни, а и икономически проблеми раждат интересни контексти. Така например липсата на цензура, в смисъла на държавно централизирана цензура, така и комерсиализацията на югославската култура са дали възможност за поява на големи либерални културни кръгове, особено в Белград, Любляна и Сараево. От друга страна е вярно, че е имало и репресии - в Прищина, Загреб и т.н. В този смисъл и липсата на нормативна естетика, като социалистическия реализъм, дава една много интересна перспектива за развитие на културата и взаимодействие с това, което става в останалите части на Европа.&lt;/p&gt;

&lt;p&gt;==&lt;/p&gt;

&lt;p&gt;Иначе моите лични контакти бяха още като студент по режисура, когато с едно мое представление от Младежкия театър - “Смъртта и Дяволът”, гостувахме на фестивал в един малък частен театър в Белград, а после гостувах и на студентски фестивал в Прищина. По-късно Емануил А. Видински ме препоръча на фестивала за кратък разказ “Кикинда шорт” (беше 2010 и 2011). След това развих множество контакти в Словения, Хърватия, Северна Македония. Нещата се развиха естествено.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Откъде трябва да започне един човек, който иска да се запознае със съвременната литература на бившите югославски страни?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Труден въпрос. Първо това е цял регион с население от над 20 милиона души. Колкото и да е възможно да се търси общ контекст, той е и толкова разглобен. Затова когато човек подхожда към избора на заглавия, трябва да подхожда като към мозайка от идентичности и влияния. От съвременните автори аз харесвам Петър Андоновски от Македония с “Очи с цвят на обувки”, Фросина Пармаковска с “Вишнева хроника”, Лана Басташич с “Хвани заека”, Владимир Арсениевич с “В трюма”, Сърджан Срдич с “Еспирандо”, Фарук Шехич с “Книга за Уна”, Тея Тулич с “Коса навсякъде”, Миленко Йергович със “Сараевско Марлборо” и “Мама Леоне”, Румена Бужаровска със супер успешния сборник с разкази “Моят мъж”, поезията на Алеш Дебеляк, един особено интересен автор от Словения - Себастиан Прегел, Лейла Каламуич, Беким Сейранович и така нататък. Има толкова много за четене, но за жалост не всичко е преведено.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Авторите, които избра да споменеш… те звучат национално отличимо - т.е. чрез тяхната гледна точка, теми и език родината им е разпознаваема - или напротив, по-скоро звучат наднационално, обединително, универсално?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Те звучат като автентични литературни гласове, способни да улавят чужди гласове, места, мисли и да ги пречупват през своята чувствителност. Мисля, че основните теми са доста обхватни и универсални - самотата, резигнацията в един разпаднал се свят, търсенето на смисъл, но и идентичността - като взаимоотношение с останалия свят.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Но ако все пак да кажем пишат за разпадането на Югославия и войната (или неизбежно ги споменават), то специфична и характерна ли е според теб гледната точка в романа на един хърватин, словенец или сърбин? (Последното, което прочетох по темата беше “Югославия, моя страна”, писана от словенец - &lt;a href=&quot;https://literaturnirazgovori.com/bookreviews/2019/07/31/10-54-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%8E%D0%B3%D0%BE%D1%81%D0%BB%D0%B0%D0%B2%D0%B8%D1%8F-%D0%BC%D0%BE%D1%8F-%D1%81%D1%82%D1%80%D0%B0%D0%BD%D0%B0-%D0%B3%D0%BE%D1%80%D0%B0%D0%BD-%D0%B2%D0%BE%D0%B9%D0%BD%D0%BE%D0%B2%D0%B8%D1%87.html&quot;&gt;вижте рецензия тук&lt;/a&gt;). Или в качествената литература това е (вече?) тема, която обединява и предлага линии на допир, вместо обратното?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Е, не всички пишат за войната, въпреки че войната традиционно е голяма тема. Също както и тоталитарното наследство, макар и в своя много специфичен вариант в Югославия. Предполагам, че могат да се открият известни специфики в зависимост от това кой пише. Но все пак смятам, че конфликтите при разпадането на Югославия са разделяли позициите преди всичко на политическия и икономическия живот, докато културното сътрудничество никога не е преставало. Искам да кажа, че националното е политическа тема - иначе от авторите, които познавам, войната е разглеждана като надполитическа игра, като тържество на миазмите в югославското общество. В този смисъл те се занимават с чисто човешкото измерение на ужаса. Литературата винаги е обединяваща. Няма как иначе. Но както споменах, темите днес са много повече. Младите автори се интересуват от комерсиализацията, от съществуването в един свят, ръководен от рекламни трендове, от приятелството, от споделената култура…&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Да се върнем малко у нас. Има ли откроима политика за издаване на балкански автори, има ли издателства с афинитет към тях, определена линия при подбора на заглавията за превод?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Между България и тези страни не съществува традиционно любопитство, така че обикновено тук се превеждат най-вече автори, спечелили някоя и друга европейска награда. Тоест, ние се запознаваме с тях на петнадесетата или двадесетата активна година от тяхната кариера и не можем да проследим плавното им развитие. По-скоро има отделни издателства, които правят инцидентни опити. “Персей” издават много македонски автори, “Жанет 45” - Миленко Йергович и Давид Албахари, “Колибри” - Дубравка Угрешич, Драго Янчар, Ламия Бегагич, Деян Тиаго-Станкович, Лидия Димковска, Александър Бечанович и др., ЕРГО - Беким Сейранович, ICU - Горан Войнович, и т.н. Но в известен смисъл трябва да се превърнеш в определен бранд, та да бъдеш обект на любопитство, а тази особена игра на ръба на пазара и литературата е малко глупава.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Добре, самият ти как подбираш заглавията, които четеш? Следиш ли някаква литературна периодика или ревюта и как и на какъв език се сдобиваш с тях?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Обикновено мои приятели от тези страни ми дават препоръки, пък и голяма част от съвременните автори от бившите югославски републики се поддържат помежду си и информацията циркулира лесно. Още повече, че когато бях на една литературна резиденция в Скопие и една в Ново Место в Словения, успях да се запозная на живо с някои от тях, а и при пътуванията в Сърбия по работа все подочувам нещо. Иначе с времето започнах да говоря сръбски - още се уча, разбира се, но гледам да поддържам и развивам това знание. Опитвам се да чета и на хърватски, и на македонски, и това ми доставя удоволствие, защото виждам една близка в основите си до нас култура.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Какви са паралелите, които откриваш между тяхната и българската литература?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В някакъв смисъл такива паралели могат да бъдат направени, от друга страна ще кажа нещо съвсем дискусионно - духът е доста различен. При нас литературата беше дълги години маргинализирана като градска култура, дълги години през прехода липсваха книжарниците по централните градски улици, имахме дълго време институционализирана бедност, пък и ние едва през последните двадесетина година започваме да мислим извън границите на националното - като обща тенденция. Или поне последните двадесетина година това се оформи като публична тенденция.&lt;/p&gt;

&lt;p&gt;==&lt;/p&gt;

&lt;p&gt;Разбира се, че и при тях, като при нас, има и комерсиални автори, и автори традиционалисти и консерватори, вгледани изцяло в историчното. В такава мърлява медийна и институционална среда като нашата как да има пространство за експеримент? Основните въпроси на съвременните автори са къде се позиционират в едни нови реалности, в едни градящи се нови идентичности - и какво е човешкото измерение и цена на последните. Мисля, че тези въпроси важат с пълна сила и за българската реалност, но нашите читатели харчат в голяма доза всички клишета. Това е разбираемо, като се има предвид комерсиализирането на литературата. Бих цитирал една моя позната, драматуржката Мая Пелевич, която веднъж напомни в едно интервю, че преди тридесетина години оборотът на книжарниците е бил наистина от книги. Сега е в голямата си част от всичко онова, което е приходящо - канцеларски материали, подаръци, всякакви други сродни изделия и т.н.&lt;/p&gt;
</description>
        <pubDate>Wed, 19 Aug 2020 00:00:00 +0000</pubDate>
        <link>/interviews/2020/08/19/10-32-%D0%BF%D0%B5%D1%82%D1%8A%D1%80-%D0%B4%D0%B5%D0%BD%D1%87%D0%B5%D0%B2-%D0%B2-%D0%B8%D0%BD%D1%82%D0%B5%D1%80%D0%B2%D1%8E-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0-%D0%BD%D0%B0%D1%88%D0%B8%D1%82%D0%B5-%D1%87%D0%B8%D1%82%D0%B0%D1%82%D0%B5%D0%BB%D0%B8-%D1%85%D0%B0%D1%80%D1%87%D0%B0%D1%82-%D0%B2-%D0%B3%D0%BE%D0%BB%D1%8F%D0%BC%D0%B0-%D0%B4%D0%BE%D0%B7%D0%B0-%D0%BA%D0%BB%D0%B8%D1%88%D0%B5%D1%82%D0%B0.html</link>
        <guid isPermaLink="true">/interviews/2020/08/19/10-32-%D0%BF%D0%B5%D1%82%D1%8A%D1%80-%D0%B4%D0%B5%D0%BD%D1%87%D0%B5%D0%B2-%D0%B2-%D0%B8%D0%BD%D1%82%D0%B5%D1%80%D0%B2%D1%8E-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0-%D0%BD%D0%B0%D1%88%D0%B8%D1%82%D0%B5-%D1%87%D0%B8%D1%82%D0%B0%D1%82%D0%B5%D0%BB%D0%B8-%D1%85%D0%B0%D1%80%D1%87%D0%B0%D1%82-%D0%B2-%D0%B3%D0%BE%D0%BB%D1%8F%D0%BC%D0%B0-%D0%B4%D0%BE%D0%B7%D0%B0-%D0%BA%D0%BB%D0%B8%D1%88%D0%B5%D1%82%D0%B0.html</guid>
        
        <category>Югославия</category>
        
        <category>балкански писатели</category>
        
        <category>интервю</category>
        
        <category>Петър Денчев</category>
        
        
        <category>interviews</category>
        
      </item>
    
      <item>
        <title>Васил Панайотов: Няма друга дума за бъдещето освен &quot;безнадеждност&quot;</title>
        <description>&lt;p&gt;&lt;em&gt;(Снимка: Красена Ангелова)&lt;/em&gt;&lt;/p&gt;

&lt;p&gt;&lt;strong&gt;&lt;em&gt;Ти си автор, чиято личност като че ли настойчиво наднича иззад текстовете й, мнозина читатели дори правят грешката да те отъждествяват напълно с героите ти и светогледа им. Какво би им обяснил?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Нищо. Един автор не трябва да се обяснява. Вярвам в спазването на санитарна дистанция между писател и читател. Двата субекта на този интелигибилен (разсъдъчен, схващан само чрез разума или интелектуалната интуиция - бел.ред.) поток не са равни и всяко писателско изказване за премахването на тази граница е демагогия или недостойно угодичество. Читателят никога не е в състояние да попие пълната палитра от настроения, които писателят е вложил в творбата си, неговите радости, болки, трепети и тревоги, половинчато пресъздадени дори в най-качествените литературни образци, просто защото такава е природата, бих казал даже прокобата на писането - да притежава в по-голяма степен от всички други изкуства прецизен инструментариум за най-детайлно изразяване, но да успява да изрази задоволително само мислите, а чувствата, които са ги породили, само да загатва. Обратно на писането е композирането. Музиката е само чувство.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Нали не би отрекъл, че съзнателно си неполиткоректен, директен, на места дори вулгарен, и че това се е превърнало в твой почерк, в писателския ти глас? Такава ли трябва да е литературата - разголваща, безцеремонна, непресторена? И още - към кое най-вече си предизвикателен у читателите, към какво искаш да ги склониш, какво - да извадиш от тях?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не знам каква трябва да е литературата, честно. Знам, че ми е все по-трудно да чета, защото писателите ме дразнят. Чисто читателско удоволствие мога да изпитам само от препрочитането на стари текстове. Придобил съм някакъв вид ригидност или идиосинкразия, ако щеш. Правенето на литература не го разбирам. Когато пиша роман, аз не пиша роман, а просто пиша, защото нещо ме вълнува и искам да го извадя навън, да го положа пред мен, за да успея да го огледам, да го разнищя на хартия, за да мога интелектуално да го обгърна, иначе то ще тегне в мен като някакво неназовано усещане, каквото всеки човек таи в себе си. Читателят не ме интересува в нито един момент от процеса на писане, защото подтикът ми да напиша нещо не е това нещо непременно да се прочете. Така че каква трябва да е литературата трябва да кажат литераторите и професионалните писачи. Аз не правя литература, а дисекция на действителността и ексхумация на чувствата.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Някои смятат, че новият ти роман “Сянка” може да се чете през блендата на иронията. Аз като че ли не откривам такова нещо извън някои езикови избори. Виждам много повече горчиво и омерзено поставяне на обобщаващи диагнози за обществото и самите нас, отколкото насмешлива сатира. Героят ти е съвсем сериозен в убежденията си… Поразсъждавай за това.&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;a href=&quot;https://literaturnirazgovori.com/bookreviews/2020/07/31/11-26-%D1%81%D1%8F%D0%BD%D0%BA%D0%B0-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B8%D1%80%D0%B8%D0%BB%D0%BE%D0%B2-%D0%BE%D1%82-%D0%B4%D0%BE%D1%81%D1%82%D0%BE%D0%B5%D0%B2%D1%81%D0%BA%D0%B8.html&quot;&gt;Прочетете рецензия за романа “Сянка” тук&lt;/a&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Всеки чете себе си, както казах. В един текст си в състояние да видиш единствено своите културни, емоционални и интелектуални наслагвания, но никога авторовите. Някъде в книгата ми може би има ирония, защото аз съм ироничен човек и инкарнацията в литературното ми алтер его е съвсем директна, но тази ирония ще е простена само в началото, когато все още безопасната дистанция до фаталния финал дава на героя онова спокойствие и свобода на съзнанието, което е sine qua non за създаването на сатира. Когато дните ти са преброени, кривините на света не те занимават вече, камо ли пък да те занимава реформаторската страст да ги изправяш. Съзнанието се затваря за всичко отвъд физическата обвивка и анализът става самоанализ, а той, от своя страна, е несъвместим с иронията, той винаги е сериозен.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Ако това бяха изцяло твоите убеждения, би ли обмислял самоубийство? В света, който описваш, оправдано и логично следствие ли ти се струва то?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Това &lt;em&gt;са&lt;/em&gt; мои убеждения, което прави съществуването ми най-съществената критика към книгата. И най-сериозното обвинение в моето малодушие и страхливост. Не, не съм обмислял принудително и преждевременно прекратяване на това прераждане. Но човек може да престане да живее и без да умре, достатъчно е да се отдръпне в периферията на популярните жизнеутвърждаващи стимули и ще загуби идентичност с онези, които ги споделят, а това са почти всички. Куражът ми да се разделя с живота стига колкото да се разделя със света, а заради мирогледа ми - колкото да се разделя само с част от него.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Но, в тази връзка, не се ли страхуваш, че може да предизвикаш някои читатели да вземат за себе си такова финално решение (неслучайно &lt;a href=&quot;https://literaturnirazgovori.com/bookreviews/2020/07/31/11-26-%D1%81%D1%8F%D0%BD%D0%BA%D0%B0-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B8%D1%80%D0%B8%D0%BB%D0%BE%D0%B2-%D0%BE%D1%82-%D0%B4%D0%BE%D1%81%D1%82%D0%BE%D0%B5%D0%B2%D1%81%D0%BA%D0%B8.html&quot;&gt;в рецензията си&lt;/a&gt; бях споменала Вертер, героя на Гьоте, и вълната от самоубийства, която предизвиква излизането на романа). Поемаш ли подобна отговорност?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;За жалост, а в този контекст - за радост, аз не съм Гьоте. Но с мен се свърза една жена, която се представи за психолог, и ми каза буквално следното: “Притеснително е, че пресъздаваш самоубийствените мисли по-автентично от хипотетичните самоубийци, които консултирам. Ако те прочетат книгата и вникнат в нея, ще открият още много причини да направят това, което много от тях никога няма да посмеят да направят”.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Кое би могло да спаси героя ти?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Същото, което - може би - го спасява, всъщност. Във финала липсва ултимативна категоричност и всеки е свободен, според романтизма или рационализма си, да го продължи с една от двете възможности, която е по-присъща на психиката му и взаимодействието му със света.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Героят ти непрекъснато споменава, че смисленият живот би бил живот на творческо съзидание, на духовно усилие, и въпреки че явно чете и има допир до културата, тя не му дава достатъчно смисъл и основание за съществуване, а самият той като че ли е избрал живот и работа на минимално умствено усилие…&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Аз пък казвам, че е максимално усилието му, защото не е усилието да се прекопае нивата, а усилието да се проумее битието, до степен да се осмисли, да му се придаде смисъл. Впрочем, античната дефиниция на активност е съвсем различна от днешната, и именно нея изповядва моят герой. В съвременния език активността е стриктно физическа, води до реален материален резултат и извършването й е съпроводено с пухтене, потене и хабене на енергия. Активността е приравнена, или по-точно казано принизена, до заетост. А според Аристотел, най-висшата форма на активност (praxis) е съзерцателният живот, посветен на търсенето на истината. Всеки демиург може да превива гръб на полето или да го извива от страст в спалнята, но евдемония, тоест благополучие, се постига единствено чрез умозрение и добротворчество. Това, според моя герой, е правилният начин да се живее, но за него правилното не е достатъчно като основание, особено в общество, в което преобладаващото той възприема като погрешно.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Мислил ли си за приликите и разликите между героят ти от “Другата” и този от “Сянка”?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Приликите са, че двамата герои са един и същ човек, а разликата е, че единият човек е другият, но след 10 години. “Другата” е роман по действителна история дотолкова, доколкото по-голямата част от нея лично ми се е случила, докато достоверността на “Сянка” е свързана повече със схващанията, отколкото с последствията, които тези схващания могат да причинят.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Героите ти разсъждават по начин, възприеман като мъжки, тестостеронен? Как си обясняваш тогава многото си читателки жени, още повече, че им даваш десетки поводи да ти бъдат ядосани (в “Сянка” твърдиш например, че седем от десет жени са курви, че жената след 40 години е жалка и свършена и т.н.)?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Може би героят ми се изразява по “тестостеронен” начин, но не мисля, че разсъждава по такъв. Срещам достатъчно мъже в спортните зали, които приемат синтетични стероиди, тестостерон включително, за да знам как разсъждават те, даже оставих книгата в една такава зала за две седмици и никой не пожела да я прочете, камо ли да понечи да я напише. Освен това пренебрегваш провокацията като подтик да занимаваш една жена. Но за следващия ми роман читателките вече няма да бъдат толкова. При “Сянка” го отдавам на инертния клиентски рефлекс, развит от добрия имидж на “Другата” като лирическа, любовна, тоест “женска” книга, и двете години, през които го утвърди.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Кой ти се струва най-смисленият начин за противостоене на физическата ентропия (знаем, че сериозно тренираш). Или противостоенето е безсмислено? Грозна ли е наистина старостта и каква очакваш да е твоята?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Давам си сметка, че спортът, с който в една или друга форма се занимавам вече 35 години, освен като терапия срещу страха (имах страх от водата и според принципите на алопатията нашите ме записаха на плуване), се е превърнал в терапия срещу старостта. Естествено, на разрухата не може да се възразява вечно, особено при поддържането на един по-висок критерий за телесна естетика, затова, примерно, след 50 годишна възраст, един от възможните варианти за понасянето й ще е сексът с непълнолетни момичета, чиято младежка свежест временно ще ме кара да забравя за старческата ми самота. За целта обаче следващите осем години трябва да се утвърдя като автор, защото само проминентните писатели могат безплатно да ползват половите привилегии, за които всички останали драскачи трябва да плащат. Старостта безусловно е грозна, но тук не това е най-същественото за нея. Тук старостта е гладна, а гладът пренарежда приоритетите. Да живееш в България е изпитание, но да остарееш в нея е унижение.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;С коя по-мъжка, по-земна, по-оправдана дума би заменил думата “надежда” по отношение на бъдещето?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;С безнадеждност. Няма друга дума за бъдещето. Ние всички ще умрем, а това предопределя една реалистична песимистична перспектива. Провалът, под формата на преходност, е програмиран в ДНК-то ни и никаква надежда няма да промени това.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Какво има след смъртта? Или хайде - какво “предпочиташ” да има след смъртта?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;След смъртта ще има каквото е имало преди раждането. Не съм най-умният човек на света и вероятно заради това не схващам как е възможно да има толкова много по-глупави, които отказват да приемат реалността. А какво бих искал да има… Не искам да има рай или поне не искам аз да отида в него, защото кучето ми не беше кръстено и съответно няма как да се срещнем там, а в момента това е, което искам да ми се случи, когато умра аз, защото на този ден миналата година умря то.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Посветил си “Сянка” на него, куче е и вторият герой в романа. Защо кучето е по-добрият приятел на човека от човека?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Човешкият егоизъм стига до солипсизъм, до незачитане до степен на несъществуване на всички останали същества по света. В този смисъл доброто за мен никога не е добро за ближния ми, който трябва да пренебрегне собствения си интерес, за да задоволи моя. За жалост, ближният ми е точно толкова егоист, колкото съм и аз, и ако не е обхванат от някаква форма на любовна наркоза, общо взето никак не е склонен да се жертва за мен. А кучето е. Това го прави перфектния приятел. То никога не настоява за тъждественост в отношенията и е способно на жертвоготовност, непонятна за нас.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Кое те кара да изпитваш съчувствие?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Само силата е способна да съчувства, а се съчувства само на слабостта.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;И накрая винаги питам: следиш ли българските си колеги - или не четеш българска литература?&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В някои отношения дори предпочитам български автори, защото не владея така добре чужд език, че да чета книга в оригинал, а преводът може да осакати всичко. Затова винаги се радвам, когато попадна на хубав български роман, а ако не е по-хубав от моите, се радвам още повече.&lt;/p&gt;
</description>
        <pubDate>Wed, 19 Aug 2020 00:00:00 +0000</pubDate>
        <link>/interviews/2020/08/19/08-31-%D0%B2%D0%B0%D1%81%D0%B8%D0%BB-%D0%BF%D0%B0%D0%BD%D0%B0%D0%B9%D0%BE%D1%82%D0%BE%D0%B2-%D0%BD%D1%8F%D0%BC%D0%B0-%D0%B4%D1%80%D1%83%D0%B3%D0%B0-%D0%B4%D1%83%D0%BC%D0%B0-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BE%D1%81%D0%B2%D0%B5%D0%BD-%D0%B1%D0%B5%D0%B7%D0%BD%D0%B0%D0%B4%D0%B5%D0%B6%D0%B4%D0%BD%D0%BE%D1%81%D1%82.html</link>
        <guid isPermaLink="true">/interviews/2020/08/19/08-31-%D0%B2%D0%B0%D1%81%D0%B8%D0%BB-%D0%BF%D0%B0%D0%BD%D0%B0%D0%B9%D0%BE%D1%82%D0%BE%D0%B2-%D0%BD%D1%8F%D0%BC%D0%B0-%D0%B4%D1%80%D1%83%D0%B3%D0%B0-%D0%B4%D1%83%D0%BC%D0%B0-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BE%D1%81%D0%B2%D0%B5%D0%BD-%D0%B1%D0%B5%D0%B7%D0%BD%D0%B0%D0%B4%D0%B5%D0%B6%D0%B4%D0%BD%D0%BE%D1%81%D1%82.html</guid>
        
        <category>Васил Панайотов</category>
        
        <category>Сянка</category>
        
        <category>Сиела</category>
        
        <category>интервю</category>
        
        
        <category>interviews</category>
        
      </item>
    
      <item>
        <title>За романа &quot;Сянка&quot; - с признание и критика; и още - кой известен герой наднича от него</title>
        <description>&lt;blockquote&gt;
  &lt;p&gt;“Има два вида: едни се самоубиват или от голяма мъка, или от яд, или са луди, или пък им е омръзнало… тия изведнъж. Тия малко мислят за болката, ами изведнъж. А тия, дето обмислено — много мислят.&lt;/p&gt;

  &lt;p&gt;==&lt;/p&gt;

  &lt;p&gt;— Че мигар има такива, дето обмислено?&lt;/p&gt;

  &lt;p&gt;==&lt;/p&gt;

  &lt;p&gt;— Твърде много. Да нямаше предразсъдъци, щяха да са повече: много-много; всички.”&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;blockquote&gt;
  &lt;p&gt;” — Длъжен съм да се застрелям, защото най-крайният предел на своеволието ми е да убия себе си. “&lt;/p&gt;

  &lt;p&gt;&lt;strong&gt;&lt;em&gt;Ф. М. Достоевски, “Бесове”&lt;/em&gt;&lt;/strong&gt;&lt;/p&gt;
&lt;/blockquote&gt;

&lt;p&gt;&lt;strong&gt;&lt;em&gt;==&lt;/em&gt;&lt;/strong&gt;&lt;/p&gt;

&lt;p&gt;“Сянка” е дългоочакваният нов роман на Васил Панайотов, писател, когото харесвам от предния му роман “Другата” заради специфичния глас, непривичната за българската литература дръзка директност и крайността, която си позволява в гледните точки. Характеристики, които (вероятно и като съзнателно търсен ефект) ще бъдат разчетени като преимущества от едни, а от други - като несъвършенства, но във всички случаи ще предизвикат &lt;strong&gt;интензивна читателска реакция&lt;/strong&gt; - пък дори тя да граничи с дразнение или отхвърляне, или да се изживява като отправено предизвикателство към морала и разбиранията на четящия.&lt;/p&gt;

&lt;p&gt;==&lt;/p&gt;

&lt;p&gt;Ще направя малко отклонение. Около личността на Васил Панайотов, отново съзнателно отхранени или не, витаят много пристрастия и в двете посоки. Една от най-честите грешки е поради приликите с героите си и неизбежното черпене от собствен опит (например разказвачът в “Сянка” прибира улично куче, а всички знаем за силната връзка на писателя с неговите) &lt;strong&gt;Васил Панайотов да се отъждествява с тях и да бива атакуван като действителния носител на техните гледни точки&lt;/strong&gt;. На тези читатели искам да напомня: не, Васил Панайотов все още не е написал своя автобиографичен роман и когато това се случи, то най-вероятно ще бъде ясно обозначено и съобщено. Дотогава му дължим това, което дължим на всички писатели: да анализираме творбите и героите му с методите на литературния анализ. С това е свързана и обратната &lt;em&gt;phallacy&lt;/em&gt;, която за жалост идва от негови симпатизанти: творбите му да се възприемат през призмата на това, че - цитирам, перифразирайки - той е “много готино момче/пич” (като според някой дори е готин и умен &lt;em&gt;въпреки&lt;/em&gt; демонстрираната от него визия) и затова дори да има някакви литературни проблеми в романа му, те трябва да бъдат подминати. Това никак не ми се струва професионално и уважително и никак не е добре за писателския имидж на Васил Панайотов - именно защото самият той се отнася толкова сериозно към писането си (&lt;a href=&quot;https://literaturnirazgovori.com/talks/2019/01/30/09-54-%D0%B2%D0%B0%D1%81%D0%B8%D0%BB-%D0%BF%D0%B0%D0%BD%D0%B0%D0%B9%D0%BE%D1%82%D0%BE%D0%B2-%D1%87%D0%BE%D0%B2%D0%B5%D0%BA-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%B3%D1%83%D0%B1%D0%B8-%D0%BC%D0%BD%D0%BE%D0%B3%D0%BE-%D0%B2%D1%80%D0%B5%D0%BC%D0%B5-%D1%81%D1%8A%D1%81-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B8%D1%81%D0%B0%D1%82%D0%B5%D0%BB%D0%B8.html&quot;&gt;вижте какво казва за него в интервюто си тук&lt;/a&gt;).&lt;/p&gt;

&lt;p&gt;==&lt;/p&gt;

&lt;p&gt;Вече се появиха първите читателски отзиви за “Сянка”, които преразказват и без това краткия и ясен още от анотацията сюжет и изтъкват колко философски, смел и откровен е текстът. А&lt;strong&gt;з обаче ще направя малко по-различна и по-критична оценка&lt;/strong&gt;. И все пак за тези, които още не са чели книгата, нека набързо на свой ред очертая свръхтънката й сюжетна линия: 40-годишен мъж, разказвачът от първо лице, обявява в самото начало решението си да се самоубие и си дава 31 дни да го направи, като повествованието - негови размисли или дневник - е организирано в глави по датите на оставащото му за живот време.&lt;/p&gt;

&lt;p&gt;==&lt;/p&gt;

&lt;p&gt;Странно е, че докато четях “Сянка” по време на селската си ваканция, паралелно препрочитах от старата ни библиотека други две книги, в които е засегната темата за самоубийството: “Страданията на младия Вертер” и “Ад”. Но покрай тях си припомних за много по-важната асоциация, която поне засега никой май не е отбелязал: а именно &lt;strong&gt;героят Кирилов от романа “Бесове” на Достоевски&lt;/strong&gt;. Припомних си и разсъжденията за него в книгата “Митът за Сизиф” от Албер Камю - мит, който Панайотов неслучайно споменава няколко пъти в романа, като метафора за житейския ни дял.&lt;/p&gt;

&lt;p&gt;==&lt;/p&gt;

&lt;p&gt;И ето, че с риск да отместя много летвата (преди да изкажа и критиките си към романа), ще кажа, че през цялото време мислех &lt;strong&gt;за “Сянка” като за spin-off по Кирилов, а за разсъжденията на разказвача - като за вариация на Кириловите&lt;/strong&gt;. Няма да е прекалено, ако открием и у Панайотов това, което Достоевски нарича “логическо самоубийство”, нито ако се съгласим, че по същество героите и на двамата вземат това решение, защото “така съм намислил” (Кирилов) и защото “Моето е доброволен отказ, зад който дори не стои причина” (Панайотов). Стори ми се интересно да очертаем поне някои от приликите и разликите, с които този съвременен и този класически роман си кореспондират.&lt;/p&gt;

&lt;p&gt;==&lt;/p&gt;

&lt;p&gt;Героят на Панайотов е атеист, който индиректно разсъждава за възможността Бог все пак &lt;em&gt;да&lt;/em&gt; съществува -  той отива да посети свой познат монах, от когото се надява да изкопчи признание, че Бог няма (а следователно и възмездие в отвъдното) и че религията наистина е опиум. Героят все пак има нужда от това потвърждение, все пак признава у себе си известни трансцедентални страхове, свързани с някаква остатъчна склонност към суеверия. Докато Кирилов, напротив, лично аз винаги съм възприемала като вярващ, който обаче се е посветил да разсъждава за възможността Бог да &lt;em&gt;не&lt;/em&gt; съществува. Според него в мига, в който атеистът е решил, че няма Бог, най-логичното би било веднага да отнеме живота си. И двамата герои се движат около различен прочит на Кириловото “Ако бог не съществува, аз съм бог”. &lt;strong&gt;И двамата искат да осъществят абсолютното върховенство на човешката воля&lt;/strong&gt; и да отрекат страха на човека от смъртта. И докато Кирилов предлага две причини за този страх - болката и “онзи свят”, то героят на Панайотов го вижда по-скоро като жалка, патетична привързаност към навика на живота. “Свободата ще я имаш, когато ти е все едно живееш или не живееш”, казва Кирилов и то важи в пълна сила за героя на Панайотов.&lt;/p&gt;

&lt;p&gt;==&lt;/p&gt;

&lt;p&gt;Камю говори за самоубийството на Кирилов като за “педагогическо самоубийство”. Чрез него героят трябва да покаже на своите съ-човеци един труден път на превръщането им в &lt;em&gt;човекобог&lt;/em&gt;, като приема да мине пръв по него и в този смисъл да се “жертва”. Въпреки че героят на Панайотов е напълно безразличен към своите съ-човеци, на едно място той все пак признава нещо подобно: “Моето е доброволен отказ, зад който дори не стои причина. Отказ, обиден за онези, които трябва да умрат, а искат да поживеят. Моето е демонстрация. Пренебрежително зачитане на най-ценното.” &lt;strong&gt;&lt;em&gt;Демонстрация&lt;/em&gt; е най-близкото до поуката, която и двамата герои по един или друг начин оставят&lt;/strong&gt;, като в случая на Панайотов адресатът остава самият читател, към когото разказвачът се обръща с най-вътрешните си мисли. Въпреки безразличието му - това &lt;em&gt;е&lt;/em&gt; акт на споделяне.&lt;/p&gt;

&lt;p&gt;==&lt;/p&gt;

&lt;p&gt;Героят на Панайотов е крайно асоциален тип, героят на Достоевски стига до същото - да не иска вече да се среща и общува с други хора, като в крайна сметка и двамата възприемат другите като някакъв отделен вид същества. Единствената прилика, която разказвачът в “Сянка” вижда с другите хора, е, че и те имат “две ръце и два крака, торс, глава, глас”. Толкова.&lt;/p&gt;

&lt;p&gt;==&lt;/p&gt;

&lt;p&gt;Кирилов приема да употребят, да “посветят” самоубийството му за революционна кауза, която в крайна сметка за него е несъществена и сама по себе си презряна. В “Сянка” пък за героя се появява кауза, която има сюжетният заряд да промени изхода на повествованието - а именно кучето, което той намира в средата на последния си месец на света и което прибира да гледа у дома.&lt;/p&gt;

&lt;p&gt;==&lt;/p&gt;

&lt;p&gt;Интересен е и друг паралел - въпреки че вярва в неустоимия ход на телесната разруха, героят на Панайотов е свикнал със здравословни лишения - той поддържа тялото си, яде диетично, не пие и не пуши. Кирилов също редовно прави гимнастика, казва че яде малко, предимно чай. Сякаш телата, които двамата са готови да унищожат, всъщност ще им трябват.&lt;/p&gt;

&lt;p&gt;==&lt;/p&gt;

&lt;p&gt;И все пак двамата са различни. Докато, както Камю го описва, Кирилов е “младежки дързък и гневен, страстен, методичен и чувствителен”, то героят на Панайотов непрекъснато демонстрира своя емоционален хлад, безстрастие и отстраненост, дори в случаите, когато предприема морално ангажирани действия спрямо хора и, после, спрямо кучето.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Но достатъчно. Да се концентрираме сега само върху самия герой от “Сянка”, а после и върху критиките ми към романа.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Васил Панайотов ни представя един герой, който буквално е &lt;em&gt;роден&lt;/em&gt; неспособен да се свързва с други човешки същества - а нали именно любовта е свързвана най-силно с желанието и мотивацията на средностатистическия човек да живее; не случайно самоубийствата от несподелена любов са сред най-разпространените. От разказа става ясно, че единственото подобие на кратка връзка, която е имал, е с домашно канарче, чиято смърт по невнимание е причинил. Дори и в онзи миг обаче не става дума толкова за детска болка, ужас, сълзи и самообвинения на свръхпривързано към домашен любимец дете, колкото случилото се е повод &lt;strong&gt;третокласникът хладнокръвно да осъзнае, че притежанието и привързването носят болка&lt;/strong&gt; - болка, която още тогава той решава никога да не търпи. Тук, достоверността, поне психологическата, за пръв път започва да се пропуква, което се случва и по други поводи и на други места в текста. Още повече, че героят странно настоява, че е имал много щастливо детство и че само тогава човек може да бъде истински свободен и щастлив.&lt;/p&gt;

&lt;p&gt;==&lt;/p&gt;

&lt;p&gt;Героят многократно описва себе си като нямащ никакви близки - въпреки че има сестра и майка, която в един момент го е оставила на баба му и дядо му да го гледат, нещо, заради което той не признава да носи чак такава травма. Баща си губи преждевременно, но доколкото разбираме още от малък таи желание да го убие (цяла една друга тема - отцеубийството) и да се изнесе от къщи веднага щом стане пълнолетен, като на практика инфарктът на бащата идва като облекчение, а сълзите са само имитация на тези на възрастните край него. &lt;strong&gt;Този абсолютен емоционален хлад към най-близките - за мен с напълно нелогична и неразкрита обосновка&lt;/strong&gt; - контрастира с развитото чувство на морална справедливост, която кара героя да съчувства на бездомници или да се застъпи за своя съседка, извършвайки назидателно насилие спрямо тормозещ я съсед - и двамата хора, за които той напълно нехае. В илюстрация и на това, че жалее много повече за бездомните кучета, които не могат да изберат сами да прекратят тежкото си съществуване, той осиновява и кучето Сянка.&lt;/p&gt;

&lt;p&gt;==&lt;/p&gt;

&lt;p&gt;Жените и сексът, като обекти и действия на човешката интимност, заемат голяма част от разказа. Неспособен да поеме изискванията на любовта, саможертвите, компромисите, целия театър и цялата икономика на ухажването и взаимността, героят избира да прибягва до собствената си ръка или в крайна сметка до проститутки, като удобно приема да вярва, че седем от десет жени са по същество такива. &lt;strong&gt;Любовта не е нито ценност, нито котва, и разказвачът я оголва като илюзия, чрез която се вкопчваме в живота&lt;/strong&gt;. И макар да признава, че понякога има нужда от прегръдка, той е категоричен, че любовта е подвластна най-силно на житейската ентропия. Панайотов прави дисекция на двойката, на симптомите и мотивите зад взаимоотношенията на семействата, на мъжете и жените - пригответе се за това. Предполагам, че много читателки например ще възнегодуват срещу твърдения като това, че всяка жена над 40 трябва да бъде отбягвана от мъжа, защото “безнадеждността й е заразна и между две изпразвания тя ще го кара да тъгува с нея”, както и, че “Ако бях жена, досега да съм се отървал от срама да остарявам”.&lt;/p&gt;

&lt;p&gt;==&lt;/p&gt;

&lt;p&gt;Изобщо естетиката, най-вече на плътта, има особено значение за разказвача: на доста страници той разсъждава за преяждането и храната, издигната в култ, за сетивните удоволствия, за гнусния вид на тялото в старостта, стараещо се нелепо да се поддържа, дори за хемороидите си. Не случайно дели хората на три вида - съзерцател, създател, консуматор, - като осъжда последните и отделя най-много внимание на тях. И в същото време не пропуска да напомни как милиони изпускат възможността да водят &lt;strong&gt;духовен живот на творческо съзидание. Не става обаче ясно дали той самият води такъв&lt;/strong&gt; и защо това не е достатъчно смислено основание за живот. Разбираме малко: той е висшист, способен да цитира имена на философи, филми и музика, но избрал проста и неангажираща работа, вероятно на охранител. Кое тогава дава висота и основание за морално-естетическото му осъждане - не става ясно и звучи неубедително.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Осъзнаването на живота като абсолютна ценност, един от най-важните хуманистични постулати, тук не се случва&lt;/strong&gt;. Животът е видян като екзистенциалното опустяване, което само тъпаците покорно понасят - и то на каква ли не цена, на всяка цена. Като изначална мъртвост в процес на финализиране. Животът не изчерпва смисъла си за героя, той не е преживял нещастието да бъде лишен от този смисъл постепенно или внезапно - не, животът изначално, по принцип няма смисъл и няма цена. Логично - героят няма котви на надежда, които да пусне в него. И след като липсва жизнеутвърждаващата гледна точка, то както казва героят, “промяната може да е само към по-лошо”. Животът е низ от навици, които разказвачът започва да руши един по един (но само защото дори той е подвластен на ритуали), разрушавайки така самата тъкан на съществуването.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Всъщност героят на Васил Панайотов е противоречив (и това е ту в полза, ту във вреда)&lt;/strong&gt;, докато се опитва да ни убеди (и явно успява с мнозина), че е абсолютно последователен. Дори и само това, че той е избрал да не помага на разрухата, а реално да й противостои чрез здравословния си начин на живот, е едно малко доказателство. Или това, че макар да осъжда културата на лесното, той сам води живот на най-малко съпротивление. Всъщност в самия край на книгата, след като сте го опознали, остава на вас да решите какво всъщност се случва и доколко сте му повярвали.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Още малко критика&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ако четем философската линия в книгата - а тя е почти всичко, то ще видим един трактат по десетки основни обществени теми, с много от чиито постулати е вероятно да се съгласим. Веднага е видно обаче, че &lt;strong&gt;личните статистики на героя звучат като генерализации, правят неизбежната грешка на обобщението, звучат като клишета&lt;/strong&gt;. Изглежда така, сякаш всичко и всички, при всички случаи, е толкова нелицеприятно, че героят е неспособен да признае дори един единствен пример на изключение. Пример, който може да последва, който може да го разубеди поне за миг. Това, разбира се, е очаквано, предвид, че решителността му се крепи на тази категорична, обобщенческа едностранчивост.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Проблемът обаче, както споменах, е, че героят сякаш се е родил с гледната си точка&lt;/strong&gt;, със своята убеденост, със зрелите си схващания - те никъде, с малко изключения, не изглеждат придобити с времето, не изглеждат следствие от нещо в миналото му. Това минало, към което твърде рядко и за кратко надникваме, сякаш липсва. Личната история като че ли до края остава недостатъчна, за да се съгласим с него, че да, на негово място също бихме посегнали на живота си. В този смисъл героят изглежда силно философски подкован, но индивидуално едноизмерен поради факта, че не сме свидетели на неговото движение и пластика, на оформянето на зрелите му виждания. Започваме да се чудим защо изобщо е чакал досега и защо всъщност си дава цял един месец, а не приключи веднага, като даде на размислите си само нощта преди това. Една нощ би била достатъчна, за да го чуем. Този месец сякаш е изхабен, тъй като в него липсват дори човешките разколебавания и съмнения - дори у човек като него, те са очаквани, дори и ако в крайна сметка ги пребори и затвърди решението си.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В този смисъл за мен липсващата обосновка не е на решението за самоубийство, а изобщо на придобиването на мироглед, който да го направи възможно&lt;/strong&gt;. Изчистеният сюжет и изпълването му с житейско-философски виждания е прекрасна и благодатна писателска схема сама по себе си, но в този случай вреди на достоверността.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Че Васил Панайотов отново е скандален и политнекоректен е съвсем очаквано&lt;/strong&gt;. Достатъчно е да изброим само някои от убежденията на героя му, за да разбуним духовете насам и натам. Погрешни или не, независимо дали ще имате желание да ги оборите, те съставляват категоричен кръгозор на един герой. Езикът също е познат - необичайна смесица от висок, почти научно-академичен език, точно като за трактат, и циничен, уличен език (имаме ту &lt;em&gt;путка&lt;/em&gt; и &lt;em&gt;чукане&lt;/em&gt;, ту &lt;em&gt;противоположния пол&lt;/em&gt; и &lt;em&gt;коитус&lt;/em&gt;). Някой спомена и за иронията, но аз не я откривам, не и в традиционния смисъл. Струва ми се, че тя е само възможна бленда, която бихме могли да изберем за прочит, но че самият автор/разказвач е абсолютно сериозен и неироничен, дори и когато “осмива” съвремието ни и патетиката на живота изобщо.&lt;/p&gt;

&lt;p&gt;==&lt;/p&gt;

&lt;p&gt;Струва ми се че още много бих могла да напиша за книгата, но вече се получи достатъчно дълго. Дано критиките не са ви разколебали да я прочетете, особено ако следите кариерата на Васил Панайотов. Прочетете “Сянка”! Със сигурност той има да ни каже достатъчно неща, които съществуват ако не в нашия собствен, то в света на други около и до нас - и пред които не е добре да си затваряме очите.&lt;/p&gt;
</description>
        <pubDate>Fri, 31 Jul 2020 00:00:00 +0000</pubDate>
        <link>/bookreviews/2020/07/31/11-26-%D1%81%D1%8F%D0%BD%D0%BA%D0%B0-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B8%D1%80%D0%B8%D0%BB%D0%BE%D0%B2-%D0%BE%D1%82-%D0%B4%D0%BE%D1%81%D1%82%D0%BE%D0%B5%D0%B2%D1%81%D0%BA%D0%B8.html</link>
        <guid isPermaLink="true">/bookreviews/2020/07/31/11-26-%D1%81%D1%8F%D0%BD%D0%BA%D0%B0-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B8%D1%80%D0%B8%D0%BB%D0%BE%D0%B2-%D0%BE%D1%82-%D0%B4%D0%BE%D1%81%D1%82%D0%BE%D0%B5%D0%B2%D1%81%D0%BA%D0%B8.html</guid>
        
        <category>Сянка</category>
        
        <category>рецензия</category>
        
        <category>Васил Панайотов</category>
        
        <category>Достоевски</category>
        
        <category>Бесове</category>
        
        <category>Кирилов</category>
        
        <category>Сиела</category>
        
        
        <category>bookreviews</category>
        
      </item>
    
  </channel>
</rss>
