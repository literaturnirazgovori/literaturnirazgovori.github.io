<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Thu, 10 Oct 2019 07:39:05 +0000</pubDate>
    <lastBuildDate>Thu, 10 Oct 2019 07:39:05 +0000</lastBuildDate>
    <generator>Jekyll v3.8.5</generator>
    
      <item>
        <title>Античният епос &quot;Енеида&quot; отново на пазара</title>
        <description>&lt;p&gt;Епичната поема, с която различни владетели и обикновени хора векове наред предсказват бъдещето си, излиза на български след дълго отсъствие от книжния ни пазар. Издателство „Кръг” публикува античната творба на Вергилий с корица от Виктор Паунов и в забележителния превод на Георги Батаклиев, чието последно издание е отпреди 39 години.&lt;/p&gt;

&lt;p&gt;==&lt;/p&gt;

&lt;p&gt;В новото издание на епоса от 9896 стиха са включени също така карта на пътешествието на Еней, родословно дърво на всички герои и подробни пояснителни бележки.&lt;/p&gt;

&lt;p&gt;==&lt;/p&gt;

&lt;p&gt;Публий Вергилий Марон заема централно място в литературния канон на цяла Европа по-дълго, отколкото който да е друг писател. Данте го нарича „най-висшият поет” и го „взима” за водач из Ада и Чистилището в първите две части на своята „Божествена комедия”.&lt;/p&gt;

&lt;p&gt;==&lt;/p&gt;

&lt;p&gt;През XX век Елиът казва, че той е „класикът на цяла Европа”. Съвременниците му разказват, че е бил посрещан в театъра по-възторжено от самия император. Самият владетел по онова време в Рим Октавиан Август едва ли е имал нещо против, като голям любител и покровител на изкуствата, включително и на Вергилий.&lt;/p&gt;

&lt;p&gt;==&lt;/p&gt;

&lt;p&gt;Вергилий, Хораций и Овидий сформират триото майстори на словото, които превръщат римската поезия в класическа и оказват силно влияние върху цялата европейска поезия по-късно. Вергилий е пръв по време на поява. Той оставя три големи поеми – „Еклоги” („Буколики”), „Георгики” и „Енеида”.&lt;/p&gt;

&lt;p&gt;==&lt;/p&gt;

&lt;p&gt;Прочува се още с първата – „Еклоги”. В четвъртата ѝ част прави предсказание, че скоро ще се роди дете, което ще донесе нов Златен век на света. По-късно християните решават, че става дума за раждането на Христос. Вероятно заради това през Средновековието го почитат наред със старозаветните пророци, изобразяван е и на църковни стенописи.&lt;/p&gt;

&lt;p&gt;==&lt;/p&gt;

&lt;p&gt;От заможно семейство, поетът се отказва от адвокатска кариера и се посвещава на философията и поезията. Той е сред кръга на прочутия Меценат, чийто име днес е синоним на подкрепа за артисти. Вергилий приема щедри финансови дарения от своите почитатели и се твърди, че състоянието му достига 10 милиона сестерции.&lt;/p&gt;

&lt;p&gt;==&lt;/p&gt;

&lt;p&gt;Работи върху „Енеида” през последните 10 години от живота си – от 29 до 19 г. пр. н. ера. На смъртния си одър поетът иска от приятелите си да изгорят ръкописа. За радост те не го правят и когато умира, го публикуват. Книгата веднага става хит с неувяхваща слава, а нейният автор се превръща в мъдрец, пророк и магьосник. Още в античността се ражда гадателска практика – затваряш очи, отваряш „Енеида” и пасажът, който посочиш, ти предсказва бъдещето.&lt;/p&gt;

&lt;p&gt;==&lt;/p&gt;

&lt;p&gt;„Енеида” е огледален образ на омировите „Илиада” и „Одисея”. В първите шест книги Еней, също като Одисей, пътува по море, преживява приключения, посещава странни земи, влюбва се и се разделя с любимата, минава и през подземното царство. Във вторите шест книги той, троянецът, с родина, завладяна от гърците, на свой ред със сила завладява земи в днешна Италия и ги превръща в нов дом за собствения си народ. Пречи му богинята Хера, римската Юнона, тя прави пътуването му по-дълго, като му поставя различни препятствия.&lt;/p&gt;
</description>
        <pubDate>Wed, 09 Oct 2019 00:00:00 +0000</pubDate>
        <link>/newbooks/2019/10/09/14-31-%D0%B0%D0%BD%D1%82%D0%B8%D1%87%D0%BD%D0%B8%D1%8F%D1%82-%D0%B5%D0%BF%D0%BE%D1%81-%D0%B5%D0%BD%D0%B5%D0%B8%D0%B4%D0%B0-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D0%BF%D0%B0%D0%B7%D0%B0%D1%80%D0%B0.html</link>
        <guid isPermaLink="true">/newbooks/2019/10/09/14-31-%D0%B0%D0%BD%D1%82%D0%B8%D1%87%D0%BD%D0%B8%D1%8F%D1%82-%D0%B5%D0%BF%D0%BE%D1%81-%D0%B5%D0%BD%D0%B5%D0%B8%D0%B4%D0%B0-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D0%BF%D0%B0%D0%B7%D0%B0%D1%80%D0%B0.html</guid>
        
        <category>кръг</category>
        
        <category>енеида</category>
        
        <category>Вергилий</category>
        
        <category>нова книга</category>
        
        
        <category>newbooks</category>
        
      </item>
    
      <item>
        <title>Рецензия: &quot;Струни&quot;, Радко Пенев - &quot;Нищо не може да смекчи острите ръбове на истината&quot;</title>
        <description>&lt;p&gt;&lt;em&gt;“Нищо не може да смекчи острите ръбове на истината”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Тъй като с новия си роман “Струни” Радко Пенев излиза от жанровата литература (каквато си признавам, че не чета), очаквах книгата с огромно любопитство. То определено беше възнаградено. Впрочем “Струни” навлиза в друга съществуваща ниша - на появилите се напоследък важни романи, засягащи разпознаваеми и актуални за обществото проблеми.&lt;/p&gt;

&lt;p&gt;==&lt;/p&gt;

&lt;p&gt;Наскоро Невена Митрополитска например написа романа “Дарът” за моралните и медицински дилеми при изкуственото осеменяване (&lt;a href=&quot;https://literaturnirazgovori.com/bookreviews/2019/06/25/10-58-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B4%D0%B0%D1%80%D1%8A%D1%82-%D0%BD%D0%B5%D0%B2%D0%B5%D0%BD%D0%B0-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82%D1%81%D0%BA%D0%B0.html&quot;&gt;прочети рецензия тук&lt;/a&gt;), докато в “Струни” Радко Пенев обговаря болезнената тема за насилието между и върху деца. Тема, която непрекъснато излъчва тежки водещи заглавия в новинарските бюлетини.&lt;/p&gt;

&lt;p&gt;==&lt;/p&gt;

&lt;p&gt;**Историята, която разказва авторът, е не само възможна, но и някъде действително се е случвала. **&lt;/p&gt;

&lt;p&gt;==&lt;/p&gt;

&lt;p&gt;Съчетанието между мъжкия, директен и реалистичен стил на Пенев и въпросния сюжет водят до разтърсващ за човешката съвест резултат. Нещо повече - авторът постъпва почти коварно с читателя, като го предизвиква (подобно на книгите игри) да избира между три вероятни от много възможни финала и така го оставя сам да завърши историята - според своя опит, нагласи и въображение.&lt;/p&gt;

&lt;p&gt;==&lt;/p&gt;

&lt;p&gt;Това е нелека задача, тъй като много е вероятно читателят да остане смутен и недоволен и от трите варианта, но тъкмо този е търсеният от автора ефект: да усетим границите - собствените си и на реалността, която често е много по-неумолима и неконтролируема, отколкото смеем да предположим.&lt;/p&gt;

&lt;p&gt;==&lt;/p&gt;

&lt;p&gt;**Едно от основните послания на “Струни” е, че злото е заразно, а последствията и за жертвите, и за свидетелите на насилие могат да бъдат еднакво унищожителни. **&lt;/p&gt;

&lt;p&gt;==&lt;/p&gt;

&lt;p&gt;Че ние сме миналото си - и най-вече неговите травми. Че пренебрегнатите камъни по пътя, могат в крайна сметка да преобърнат колата на живота ни. Това се случва и с главния герой, станал неволен - макар и непряк - свидетел на немислимо за ума на едно дете насилие над приятел, когото той пропуска да защити. Тази вина, просмукващото се усещане за недостойност, вярата, че е лош човек в крайна сметка водят до разпад в собствения му живот и отношенията с най-любимите. Съществуването му се превръща в търсене на отговор на въпроса “Наистина ли?”&lt;/p&gt;

&lt;p&gt;==&lt;/p&gt;

&lt;p&gt;Радко Пенев ни вкарва в действието, предлагайки ни завръзката в сегашно време. На един пазар протагонистът вижда случайно един от насилниците десетилетия след случилото се в детството му. Срещата отприщва неумолим поток от спомени. Скелетът на разтегленото сегашно действие - чакането на опашката - се изпълва с духовете на реминисценциите, които ни отвеждат до детските игри и приятелство през 80-те, първата любов, сегашното семейство, изневерите и забуксувалите отношения в дома…&lt;/p&gt;

&lt;p&gt;==&lt;/p&gt;

&lt;p&gt;**Сценични, драматургически визуални и премерени са изградените от Радко Пенев сцени и диалози, **&lt;/p&gt;

&lt;p&gt;==&lt;/p&gt;

&lt;p&gt;които сякаш се прожектират пред нас. В тях като че ли почти няма нещо излишно или пък недостатъчно. Аворът прескача между отделните глави, често вземайки повод от една дума, за да я продължи в следващата глава, и жонглира с отделните спомени и действия във времето подобно на опитен играч, който бави и върти топката.&lt;/p&gt;

&lt;p&gt;==&lt;/p&gt;

&lt;p&gt;Особено добри намирам детските сцени, но също и тези, които фиксират взаимоотношенията между протагониста и жените в романа. И децата, и жените са плътни, достоверни, психологически живи образи, техните жестове и фрази са релефни и прецизни. Непрекъснатата смяна между минало и сегашно време в наратива пък спомага за неговата гъвкавост, а разтеглените сцени - за мъчителна протяжност на момента.&lt;/p&gt;

&lt;p&gt;==&lt;/p&gt;

&lt;p&gt;Ако трябва да посоча все пак някои забележки, то бих споменала може би леко дидактично звучащите на места разсъждения и философски вметки, които все пак не са със смущаваща честота. Някои читатели могат да намерят и за странно включването на друга тема (в сегашната линия), а именно осмиването на ширещите се в обществото конспиративни теории, псевдопатриотични теории и склонността към фалшиви новини.&lt;/p&gt;

&lt;p&gt;==&lt;/p&gt;

&lt;p&gt;В заключение “Струни” е книга, която търси отговор на въпроса късно ли е и струва ли си да поправиш грешките, но не го намира, а го оставя отворен пред читателя, като покана за съпричастие. Това е и книга за онзи лепкав, дънен, подмолен страх (“мътна ледена утайка”по думите на Пенев), който е екзистенциално съвсем различен от здравословния страх, каращ те да избягаш или напротив - да се опълчиш. Романът е и за това, че любовта е несъвместима със страха и съмнението. И въпреки че историята разказва за една, или по-скоро за две, драматични съдби, тя не е креслива, а по-скоро меланхолична и черно-бяла, като снимка от детството.&lt;/p&gt;
</description>
        <pubDate>Tue, 08 Oct 2019 00:00:00 +0000</pubDate>
        <link>/bookreviews/2019/10/08/10-54-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%81%D1%82%D1%80%D1%83%D0%BD%D0%B8-%D1%80%D0%B0%D0%B4%D0%BA%D0%BE-%D0%BF%D0%B5%D0%BD%D0%B5%D0%B2.html</link>
        <guid isPermaLink="true">/bookreviews/2019/10/08/10-54-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%81%D1%82%D1%80%D1%83%D0%BD%D0%B8-%D1%80%D0%B0%D0%B4%D0%BA%D0%BE-%D0%BF%D0%B5%D0%BD%D0%B5%D0%B2.html</guid>
        
        <category>Радко Пенев</category>
        
        <category>Струни</category>
        
        <category>Сиела</category>
        
        <category>роман</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>Награденият роман на Сали Руни &quot;Нормални хора&quot; от днес по книжарниците</title>
        <description>&lt;p&gt;Колко сложна може да бъде любовта между двама млади и интелигентни души в съвременния свят? Ще се огънат ли под обществения натиск за “нормалност”, рискувайки щастието си? Своя елегантен отговор на тези въпроси предлага Сали Руни, най-младата носителка на престижната литературна награда Costa за най-добър роман с “Нормални хора”.&lt;/p&gt;

&lt;p&gt;==&lt;/p&gt;

&lt;p&gt;От днес и българските читатели имат възможността да намерят в книжарниците заглавието, което в. “Гардиън” определя като “бъдеща класика”, с логото на издателство “Еднорог” (превод: Боряна Джанабетска; 288 стр.; 17,90 лв.).&lt;/p&gt;

&lt;p&gt;==&lt;/p&gt;

&lt;p&gt;Мариан и Конъл учат в гимназия в малко градче в Западна Ирландия. Тя живее в богат дом, а той е представител на средната класа. И двамата изпитват симпатия един към друг, но упорито я крият - от света, а сякаш и от себе си. Причините не се назовават директно, те се подразбират. Социалните норми и класовите различия поставят толкова категорични рамки за “нормално поведение”, че на повечето от нас не ни хрумва да ги прекрачваме. Направим ли го, следва наказание…&lt;/p&gt;

&lt;p&gt;==&lt;/p&gt;

&lt;p&gt;Историята проследява лутането на Мариан и Конъл по пътя на съзряването им. Те ту са заедно, ту се разделят, в най-трудните моменти от живота си търсят подкрепа в другия, а след това отново се отдръпват. В този непрестанен водовъртеж от събирания и раздели опознаваме двамата - с травмите от миналото им и непосилната тежест на съвремието.&lt;/p&gt;

&lt;p&gt;==&lt;/p&gt;

&lt;p&gt;Прекрасно изградените диалози, на които Сали Руни е истински майстор, ни въвеждат леко в някои от основните теми в книгата - самотата, депресията, домашното насилие, стремежът към справедливост, любовта, която никога не бива да приемаме за даденост.&lt;/p&gt;

&lt;p&gt;==&lt;/p&gt;

&lt;p&gt;“Нормални хора” е дълбоко психологически роман, който ярко обрисува проблемите на съвременните млади хора. Той е подходящ както за младите хора, на които сблъсъкът с живота на възрастни тепърва предстои, така и за всеки читател, който обича сериозната проза, лишена от претрупаност и претенциозност, твърдят издателите.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Прочетете ОТКЪС тук:&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Конъл хвърля поглед над дясното си рамо. В кухнята е запалена лампа и през вратата към градината се процежда жълтеникава светлина. Той седи така, че погледът му пада косо към кухнята и не може да види какво става вътре. Елейн и Пеги хвалят ягодите. Когато замълчават, Конъл чува как откъм кухнята се извисява глас, достигайки почти до писък. Всички застиват. Той става от масата, за да тръгне към къщата, и чувства как кръвното му налягане пада рязко. Междувременно е изпил бутилка вино или повече.&lt;/p&gt;

&lt;p&gt;==&lt;/p&gt;

&lt;p&gt;Когато стига до вратата, водеща от кухнята към градината, той вижда, че Джейми и Мариан стоят край работния плот и се карат за нещо. Не забелязват веднага Конъл от другата страна на стъклото. Той спира за миг с ръка върху дръжката на вратата. Мариан се е зачервила цялата – може да е от продължително стоене на слънце, а може и да е от гняв. Джейми налива с несигурна ръка червено вино в чашата си за шампанско. Конъл натиска дръжката и влиза. Пита:&lt;/p&gt;

&lt;p&gt;==&lt;/p&gt;

&lt;p&gt;– Всичко наред ли е?&lt;/p&gt;

&lt;p&gt;==&lt;/p&gt;

&lt;p&gt;Двамата го поглеждат и замлъкват. Той забелязва, че Мариан трепери, сякаш ѝ е студено. Джейми вдига саркастично чаша към Конъл, разплисквайки вино над ръба ѝ и по пода.&lt;/p&gt;

&lt;p&gt;==&lt;/p&gt;

&lt;p&gt;– Остави това – казва тихо Мариан.&lt;/p&gt;

&lt;p&gt;==&lt;/p&gt;

&lt;p&gt;– Извинявай, кое? – пита Джейми.&lt;/p&gt;

&lt;p&gt;==&lt;/p&gt;

&lt;p&gt;– Остави тази чаша, моля те – казва Мариан.&lt;/p&gt;

&lt;p&gt;==&lt;/p&gt;

&lt;p&gt;Джейми се усмихва и кимва сякаш на себе си.&lt;/p&gt;

&lt;p&gt;==&lt;/p&gt;

&lt;p&gt;– Искаш да я оставя? – казва той. – Добре. Добре, оставям я.&lt;/p&gt;

&lt;p&gt;==&lt;/p&gt;

&lt;p&gt;Той пуска чашата на пода и тя се разбива. Мариан изпищява – от гърлото ѝ се изтръгва истински писък, и тя се хвърля към Джейми, вдигнала дясната си ръка, сякаш за да го удари. Конъл застава между тях, под обувките му изхрущява стъкло, той сграбчва Мариан за ръцете над лактите. Зад него Джейми се смее. Мариан се опитва да избута Конъл настрана, цялото ѝ тяло се тресе, лицето ѝ е бледо и на петна, като че ли е плакала.&lt;/p&gt;

&lt;p&gt;==&lt;/p&gt;

&lt;p&gt;– Ела тук – казва той. – Мариан.&lt;/p&gt;

&lt;p&gt;==&lt;/p&gt;

&lt;p&gt;Тя го поглежда. Той си спомня каква беше в училище, така озлобена и непреклонна спрямо всички. Тогава той знаеше разни неща за нея. Двамата се споглеждат, тялото ѝ омеква и тя се отпуска като простреляна.&lt;/p&gt;

&lt;p&gt;==&lt;/p&gt;

&lt;p&gt;– Ти си шибана психарка, ето какво си – казва Джейми. – Имаш нужда от помощ.&lt;/p&gt;

&lt;p&gt;==&lt;/p&gt;

&lt;p&gt;Конъл завърта тялото на Мариан и я насочва към задната врата. Тя не се съпротивлява.&lt;/p&gt;

&lt;p&gt;==&lt;/p&gt;

&lt;p&gt;– Къде отивате? – казва Джейми.&lt;/p&gt;

&lt;p&gt;==&lt;/p&gt;

&lt;p&gt;Конъл не отговаря. Той отваря вратата и Мариан излиза мълчаливо. Той затваря вратата зад тях. Сега вече в градината е тъмно, единствено през прозореца пада светлина на петна. Черешите проблясват слабо по дърветата. Чуват отвъд стената гласа на Пеги. Двамата с Мариан слизат по стълбите и мълчат. Зад тях светлината в кухнята угасва. Чуват как от другата страна на стената Джейми се връща при останалите. Мариан бърше носа си с опакото на ръката си. Черешите висят около тях и проблясват като безброй призрачни планети. Въздухът е изпълнен с лек аромат, зеленикав е като хлорофил. Конъл е забелязал, че в Европа продават дъвка с хлорофил. Небето над тях прилича на синьо кадифе. Звездите блещукат, но не хвърлят светлина. Двамата тръгват покрай редица дървета, отдалечават се от къщата, после спират.&lt;/p&gt;

&lt;p&gt;==&lt;/p&gt;

&lt;p&gt;Мариан се обляга на стройния, сребрист ствол на едно дърво, а Конъл я обгръща с ръка. Казва си, че е много слаба. Толкова слаба ли беше преди? Тя притиска лице в последната му чиста тениска. Все още е облечена с бялата рокля отпреди, но сега е сложила и шал със златиста бродерия. Той я притиска здраво към себе си, тялото му се нагажда към нейното като някой от онези предполагаемо полезни матраци. Тя омеква в ръцете му. Вече изглежда по-спокойна. Дишането им става по-бавно и влиза в един ритъм. Светлината в кухнята се запалва и остава така известно време, после угасва отново, гласове се извисяват и затихват. Конъл е напълно сигурен в онова, което прави, но това е сляпа увереност, сякаш сляпо изпълнява запаметена задача. Установява, че пръстите му са в косата на Мариан и че гали спокойно врата ѝ. Не знае откога прави това. Тя потрива очи с китката си.&lt;/p&gt;

&lt;p&gt;==&lt;/p&gt;

&lt;p&gt;Конъл я пуска от прегръдката си. Тя намира пипнешком в джоба си пакет цигари и смачкана кутия кибрит. Предлага му цигара и той я приема. Тя драсва кибритена клечка и припламналата светлина озарява лицето ѝ в мрака. Кожата ѝ изглежда суха и възпалена, очите ѝ са подпухнали. Тя всмуква дим и цигарената хартия изсъсква в пламъка. Той пали своята цигара, после пуска кибритената клечка в тревата и я стъпква с крак. Пушат мълчаливо. Той прави няколко крачки встрани от дървото, за да огледа дъното на градината, но е прекалено тъмно, за да види кой знае какво. Връща се при Мариан под клоните и разсеяно откъсва едно широко, сякаш навосъчено листо. Тя оставя цигарата да увисне на долната ѝ устна и повдига косите си с ръце, усуквайки ги на кок, който стяга с ластик, смъкнат от китката ѝ. После двамата допушват цигарите си и ги загасят в тревата.&lt;/p&gt;

&lt;p&gt;==&lt;/p&gt;

&lt;p&gt;– Може ли да остана тази нощ в твоята стая? – пита тя. – Ще спя на пода.&lt;/p&gt;

&lt;p&gt;==&lt;/p&gt;

&lt;p&gt;– Леглото е голямо – отговаря той, – не се безпокой за това.&lt;/p&gt;

&lt;p&gt;==&lt;/p&gt;

&lt;p&gt;Когато влизат обратно в къщата, тя тъне в мрак. В стаята на Конъл се събличат и остават по бельо. Мариан носи бял памучен сутиен, в който гърдите ѝ изглеждат малки и триъгълни. Лягат си един до друг под завивката. Той съзнава, че ще може да се люби с нея, ако поиска. Тя няма да каже на никого. Намира тази мисъл за странно успокояваща, и си позволява да фантазира как би станало това. „Хей“, ще каже той тихо, „легни по гръб, искаш ли?“ И тя послушно би легнала по гръб. Така или иначе толкова много неща се случват тайно между хората. Що за човек би бил той, ако това се случеше сега? Някакъв съвсем различен човек? Или съвсем същият, какъвто си е, без никаква разлика?&lt;/p&gt;

&lt;p&gt;==&lt;/p&gt;

&lt;p&gt;След време я чува да казва нещо, което не разбира.&lt;/p&gt;

&lt;p&gt;==&lt;/p&gt;

&lt;p&gt;– Не чух това – казва той.&lt;/p&gt;

&lt;p&gt;==&lt;/p&gt;

&lt;p&gt;– Не знам какво не е наред с мен – казва Мариан. – Не знам защо не мога да бъда като нормалните хора.&lt;/p&gt;
</description>
        <pubDate>Mon, 07 Oct 2019 00:00:00 +0000</pubDate>
        <link>/newbooks/2019/10/07/11-19-%D0%BD%D0%B0%D0%B3%D1%80%D0%B0%D0%B4%D0%B5%D0%BD%D0%B8%D1%8F%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D1%81%D0%B0%D0%BB%D0%B8-%D1%80%D1%83%D0%BD%D0%B8-%D0%BD%D0%BE%D1%80%D0%BC%D0%B0%D0%BB%D0%BD%D0%B8-%D1%85%D0%BE%D1%80%D0%B0-%D0%BE%D1%82-%D0%B4%D0%BD%D0%B5%D1%81-%D0%BF%D0%BE-%D0%BA%D0%BD%D0%B8%D0%B6%D0%B0%D1%80%D0%BD%D0%B8%D1%86%D0%B8%D1%82%D0%B5.html</link>
        <guid isPermaLink="true">/newbooks/2019/10/07/11-19-%D0%BD%D0%B0%D0%B3%D1%80%D0%B0%D0%B4%D0%B5%D0%BD%D0%B8%D1%8F%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D1%81%D0%B0%D0%BB%D0%B8-%D1%80%D1%83%D0%BD%D0%B8-%D0%BD%D0%BE%D1%80%D0%BC%D0%B0%D0%BB%D0%BD%D0%B8-%D1%85%D0%BE%D1%80%D0%B0-%D0%BE%D1%82-%D0%B4%D0%BD%D0%B5%D1%81-%D0%BF%D0%BE-%D0%BA%D0%BD%D0%B8%D0%B6%D0%B0%D1%80%D0%BD%D0%B8%D1%86%D0%B8%D1%82%D0%B5.html</guid>
        
        <category>Сали Руни</category>
        
        <category>нормални хора</category>
        
        <category>Еднорог</category>
        
        <category>нова книга</category>
        
        <category>роман</category>
        
        
        <category>newbooks</category>
        
      </item>
    
      <item>
        <title>&quot;Литературни изкушения&quot; събира най-добрите есета на Венцеслав Константинов</title>
        <description>&lt;p&gt;Излезе от печат сборникът „Литературни изкушения” – впечатляваща колекция от есета, дело на Венцеслав Константинов, събрана от “Колибри”.&lt;/p&gt;

&lt;p&gt;==&lt;/p&gt;

&lt;p&gt;„Литературни изкушения” (376 стр., цена: 20 лв.) съдържа най-въздействащите текстове от петте есеистични книги на автора, който ни напусна неотдавна. Синтез на впечатляваща културна информация, есетата съчетават опита на Венцеслав Константинов като проникновен преводач интерпретатор, задълбочен литературен изследовател и талантлив писател.&lt;/p&gt;

&lt;p&gt;==&lt;/p&gt;

&lt;p&gt;С изискан стил авторът споделя размишленията си върху значими европейски писатели, художествени тенденции и литературни теми, навлиза в световете на немската, австрийската и швейцарската литература, осмисля някои от големите литературни митове (Доктор Фауст, Дон Жуан, Вилхелм Тел).&lt;/p&gt;

&lt;p&gt;==&lt;/p&gt;

&lt;p&gt;Венцеслав Константинов е изтъкнат есеист, писател и преводач, един от най-вдъхновените изследователи и популяризатори на немскоезичната литература в България. Преводите му са събрани в 80 издания.&lt;/p&gt;

&lt;p&gt;==&lt;/p&gt;

&lt;p&gt;Автор е на есеистичните книги „Писатели за творчеството“, „Флейтата на съня“, „Гоблен, извезан с дяволски опашки“, „Немски литературни простори“, „От Танхойзер до Шумахер“, на антологиите „Великите немски поети от ХІІ до ХХ век“, „66 съвременни немски поети“, на книгите с афоризми „Тайният живот на дъжда“, „Смехът на совата“ и „Котката на Сократ“, на стихосбирката „Невидимите сигурни неща“ и „Подковаване на скакалец. Роман в спомени“.&lt;/p&gt;

&lt;p&gt;==&lt;/p&gt;

&lt;p&gt;Носител е на Наградата за преводаческо изкуство на Федералното министерство за образование и култура във Виена, на Наградата на Съюза на преводачите в България за цялостно творчество, на Наградата на София за литература.&lt;/p&gt;
</description>
        <pubDate>Mon, 07 Oct 2019 00:00:00 +0000</pubDate>
        <link>/newbooks/2019/10/07/10-49-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%BD%D0%B8-%D0%B8%D0%B7%D0%BA%D1%83%D1%88%D0%B5%D0%BD%D0%B8%D1%8F-%D1%81%D1%8A%D0%B1%D0%B8%D1%80%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%B5%D1%81%D0%B5%D1%82%D0%B0-%D0%BD%D0%B0-%D0%B2%D0%B5%D0%BD%D1%86%D0%B5%D1%81%D0%BB%D0%B0%D0%B2-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2.html</link>
        <guid isPermaLink="true">/newbooks/2019/10/07/10-49-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%BD%D0%B8-%D0%B8%D0%B7%D0%BA%D1%83%D1%88%D0%B5%D0%BD%D0%B8%D1%8F-%D1%81%D1%8A%D0%B1%D0%B8%D1%80%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%B5%D1%81%D0%B5%D1%82%D0%B0-%D0%BD%D0%B0-%D0%B2%D0%B5%D0%BD%D1%86%D0%B5%D1%81%D0%BB%D0%B0%D0%B2-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2.html</guid>
        
        <category>Венцеслав Константинов</category>
        
        <category>Литературни изкушения</category>
        
        <category>Колибри</category>
        
        <category>нова книга</category>
        
        <category>есета</category>
        
        
        <category>newbooks</category>
        
      </item>
    
      <item>
        <title>Цялата история на Вселената като разказ в &quot;Произход на всичко&quot; от Дейвид Крисчън </title>
        <description>&lt;p&gt;Търсенето на разкази за произхода, които да свържат отделните познания, е старо колкото и човечеството.  Повечето историци изследват детайлите – точните дати, личностите, документите. Но какво трябва да се направи, за да се изследва цялата история – от Големия взрив до наши дни, че и какво ни очаква в бъдеще?&lt;/p&gt;

&lt;p&gt;==&lt;/p&gt;

&lt;p&gt;Американският историк Дейвид Крисчън се стреми да отговори точно на този въпрос, създавайки проекта „Голямата история“. Луксозното издание на „Произход на всичко” е различната история, която не признава националните граници и разкъсания начин, по който се преподава науката за миналото. Той повежда на пътешествие през всичките 13,8 милиарда години и ключовите събития в тях – и след тях, от които в крайна сметка произхожда Земята такава, каквато я познаваме.&lt;/p&gt;

&lt;p&gt;==&lt;/p&gt;

&lt;p&gt;„Произход на всичко” е съвременен и ненадминат разказ, базиран на изследванията върху глобална общност от повече от седем милиарда души, и който обединява знания от всички краища на света. Това е разказ за произхода на съвременните хора и се основава на обединяващата всички ни съвременна наука.&lt;/p&gt;

&lt;p&gt;==&lt;/p&gt;

&lt;p&gt;Дейвид Крисчън проследява хронологично всички „прагове” на развитие на Вселената ни: от Големия взрив и появяването на първите звезди, през образуването на Слънчевата система, появата на първия живот на Земята, развитието на цивилизациите до техния предстоящ крах и изчезването на Вселената.&lt;/p&gt;

&lt;p&gt;==&lt;/p&gt;

&lt;p&gt;„Произход на всичко” е история, в която миналото, настоящето и бъдещето образуват хармоничен разказ, в който в крайна сметка виждаме своето отражение – на вид, който може да и да гледа с разбиране назад, и да мечтае за това, което го очаква занапред.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;„Написах тази книга с оптимистичното убеждение, че ние, съвременните хора, не сме обречени на хронично състояние на фрагментарност и безсмислие. От творческия ураган на съвремието ни се появява един нов, световен разказ за произхода, изпълнен с толкова смисъл, благоговение и загадки, колкото и всеки един традиционен разказ за произхода, но основаващ се на съвременните научни постижения на редица дисциплини.“&lt;/em&gt; Дейвид Крисчън&lt;/p&gt;

&lt;p&gt;==&lt;/p&gt;

&lt;p&gt;_„Отдавна се възхищавам на Дейвид Крисчън. В „Произход на всичко“ той елегантно поднася доказателства и прозрения от различни области на науката в един достъпен исторически разказ.“ _Бил Гейтс&lt;/p&gt;
</description>
        <pubDate>Fri, 04 Oct 2019 00:00:00 +0000</pubDate>
        <link>/newbooks/2019/10/04/12-33-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0-%D0%BA%D0%B0%D1%82%D0%BE-%D1%80%D0%B0%D0%B7%D0%BA%D0%B0%D0%B7-%D0%B2-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%BD%D0%B0-%D0%B2%D1%81%D0%B8%D1%87%D0%BA%D0%BE-%D0%BE%D1%82-%D0%B4%D0%B5%D0%B9%D0%B2%D0%B8%D0%B4-%D0%BA%D1%80%D0%B8%D1%81%D1%87%D1%8A%D0%BD.html</link>
        <guid isPermaLink="true">/newbooks/2019/10/04/12-33-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0-%D0%BA%D0%B0%D1%82%D0%BE-%D1%80%D0%B0%D0%B7%D0%BA%D0%B0%D0%B7-%D0%B2-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%BD%D0%B0-%D0%B2%D1%81%D0%B8%D1%87%D0%BA%D0%BE-%D0%BE%D1%82-%D0%B4%D0%B5%D0%B9%D0%B2%D0%B8%D0%B4-%D0%BA%D1%80%D0%B8%D1%81%D1%87%D1%8A%D0%BD.html</guid>
        
        <category>Произход на всичко</category>
        
        <category>Дейвид Крисчън</category>
        
        <category>Сиела</category>
        
        <category>нова книга</category>
        
        <category>история</category>
        
        
        <category>newbooks</category>
        
      </item>
    
      <item>
        <title>&quot;Лисица&quot; на Дубравка Угрешич излиза на български</title>
        <description>&lt;p&gt;На 4 октомври излизана български още една творба на Дубравка Угрешич. „Лисица“ е обявена за най-добра книга на 2018 г. от „Пъблишърс Уийкли“, „Къркъс Ривюс“ и „Ню Стейтсман“.&lt;/p&gt;

&lt;p&gt;==&lt;/p&gt;

&lt;p&gt;„Лисица“ (превод: Русанка Ляпова, цена: 18 лв., стр. 336) пленява с бликащата оригиналност на авторката и изкусното преплитане на реално и въображаемо. От минните полета на Балканите, през Централна и Западна Европа, Русия и Япония, та чак до Гранд Каньон, от потънали в забвение имена на руския авангард, през Булгаков и Набоков, та чак до българска народна песен… се наслагват пластове география, история, литература, традиции и култура.&lt;/p&gt;

&lt;p&gt;==&lt;/p&gt;

&lt;p&gt;Дубравка Угрешич разсъждава за „това, как се създават разказите“ и как животът пише романи, за личностното съществуване като низ от бележки под линия. Фантазия и действителност се преливат, вплитат се автобиографични мотиви, елементи на есе, критическа статия, публицистична проза. Това мощно разножанрово повествование удивява с невероятната ерудиция на авторката, с умението й остро, проницателно и иронично да подлага на „дисекция“ социалния свят и човешкия манталитет, с искрящите асоциации и хрумвания. И току отнейде надникне рижа лисица – като символ или метафора, митично същество, „тотем на писателите“, като самотен боязлив обитател на запустели места.&lt;/p&gt;

&lt;p&gt;==&lt;/p&gt;

&lt;p&gt;Дубравка Угрешич е родена през 1949 г. в Кутина, Хърватия, в семейство на хърватин и българка. По време на етническите конфликти в бивша Югославия в началото на 90-те избира доброволното изгнаничество и интелектуална свобода и емигрира в Холандия. Творчеството й е щедро на критики към съвременното общество, често поднесени шеговито и иронично, разнищва проблемите с идентичността и имиграцията, както и порочното, често снизходително отношение към жените писателки.&lt;/p&gt;

&lt;p&gt;==&lt;/p&gt;

&lt;p&gt;Преведени на повече от 20 езика, произведенията й са удостоени с престижни отличия, сред които наградата на Берлинската академия по изкуствата „Хайнрих Ман“, Международната литературна награда „Нойщадт”, наричана още „Американската Нобелова награда за литература”, и номинация за Международната награда „Ман Букър“.&lt;/p&gt;

&lt;p&gt;==&lt;/p&gt;

&lt;p&gt;Дубравка Угрешич ще бъде удостоена с почетното звание „Доктор хонорис кауза” на Софийския университет на 23 октомври от 11 ч.&lt;/p&gt;
</description>
        <pubDate>Fri, 04 Oct 2019 00:00:00 +0000</pubDate>
        <link>/newbooks/2019/10/04/12-20-%D0%BB%D0%B8%D1%81%D0%B8%D1%86%D0%B0-%D0%BD%D0%B0-%D0%B4%D1%83%D0%B1%D1%80%D0%B0%D0%B2%D0%BA%D0%B0-%D1%83%D0%B3%D1%80%D0%B5%D1%88%D0%B8%D1%87-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/newbooks/2019/10/04/12-20-%D0%BB%D0%B8%D1%81%D0%B8%D1%86%D0%B0-%D0%BD%D0%B0-%D0%B4%D1%83%D0%B1%D1%80%D0%B0%D0%B2%D0%BA%D0%B0-%D1%83%D0%B3%D1%80%D0%B5%D1%88%D0%B8%D1%87-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        <category>Дубравка Угрешич</category>
        
        <category>нова книга</category>
        
        <category>роман</category>
        
        <category>лисица</category>
        
        <category>Колибри</category>
        
        
        <category>newbooks</category>
        
      </item>
    
      <item>
        <title>13 цитата, с които да се потопите в атмосферата на сборника &quot;Потъване в мъртво море&quot;</title>
        <description>&lt;p&gt;Преди цели девет години, след като се регистрираха и се качиха с трите куфара в хотелската стая, той разпъна на кръст схванатото й тяло върху леглото с двойно–потъващ матрак. Виждаше го и до днес: сломено от пътуването през пустинята, то мигновено пропада в сухото вълнение на чаршафите, а той загребва да го извади оттам, спасява го от потъването в съня, побира го върху своето, сякаш самият е сал. В Мъртво море не се потъва, прошепва тя и там, където се усмихва, тъмното се сгъстява. Знае за непотъването макар още да не го е изпитала. Бяха убедени тогава, че няма как да е иначе. А ето ги сега: сън и гладки чаршафи.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Тръгна след него боса, заливайки се от смях. Но когато стигнаха, тъмнината беше космическа. Покрай плажа нямаше толкова лампи както сега. Тя се разколеба, смехът й се отрезви, помоли го да се връщат или само да поседят на брега, но той почувства, че вече няма как да се откаже. Стъпи в непрогледната слуз, обзет от набожен страх, все едно вършеше приношение, и само звездите горе – заковани от Бог да удържат небето му – указваха кой е небесният и кой земният мрак. Очите му бързо привикваха към тяхното едро, изпъкнало великолепие, докато той лежеше в нищото вселенски сам, непотъващ, неуязвим за гравитацията – а значи и за пропадането – и край него мълчеше непредставимата Юдейска пустиня, същата от сътворението на света преди пет хиляди години.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Да. Да, признаваше го! Атавистичния ужас от плешивината, плъзнала над слепоочията му. Възрастта. Затвори очи срещу слънцето и опита да си припомни правдиво тялото на момчето. Сега, в черно-белия кадър на подозрението, то му се стори съвсем различно. Не нелепо и недоразвито като на всички пубери. Не! Малкото пале беше тихо хълмисто зверче. От ония чакали, чийто крясък влиза нощем в дома ти над дивите склонове на Кармел, по които е построена Хайфа. Кожата му мирише объркващо и примамливо: на малко детенце и необрязан младеж, на бамба и на арак, на свинско и на тамян, но най-страшното, най-опасното – на ужасно много бъдеще. Бутрос наистина беше различен, и вече притежаваше онзи неустоим и пестелив чар в най-непокварената му форма. Тази, която можеше да я подмами.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Миризмата й обаче не беше нищо в сравнение с тази, която ни лъхна от широкия и износен, нареден като по старо списание дом. Не беше даже миризма, а хербарий на въздух, притиснат между стените. Изкушавах се да реша, че мирише просто на валериан, на давилови капки, на урина, засъхнала по леглото й някъде оттатък. Но не беше нито едно от старческите клишета. Не беше, понеже се досетих, че така можеше да мирише само липсата в незаетите шкафове, непотребното време, дрехите, изпразнени от телата на живелите вече в тях.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Тя обви голотата на мъхнатите му крака, на плоския гръб с изпъкнали птичи кости, на бузите, които още носеха облия печат на невръстното, като държана в бузите сливка. Ръцете ѝ се плъзнаха по бедрата и хрипкавите гърдички. Ето го, пак зарита! Конче мое… Въздъхва смешно като старец в съня си и тя го затяга, заключва го, почва да го повдига. Хайде, стани, асансьорът дойде – минава през ума й. Тялото му сякаш съзнателно и на инат тежи, вече над половината от нейното, ноздрите му запръхтяват, мократа му от пот глава се килва назад. Но детето не се събужда, докато тя го вдига.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Седнахме в хола и докато ми разказваше – сърдечно, ала с подбрани, породисти думи – че съпругата му още била в кома и нямало пълно съгласие как да процедират, но изгледите били добри – &lt;em&gt;да, изгледите са милостиви!&lt;/em&gt; – аз с изумление осъзнавах как всичко в този хол носи отпечатъка, който не беше оставила у дома. Разпознах го съвсем ясно, точно в обратното на малкото, което бях запомнил от нея. Тук нямаше ни сенчица мрак, ни петънце меланхолия или невзрачност. Всичко в дома им беше просторно и лишено от сантименталност. Бе изпълнено с естествена светлина, с ясен отговор на въпроса обичаш ли ме.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Той си представя всичко, докато я чака да измие дългия път от себе си. То минава пред очите му, както казват, че става в смъртта. Ще стане точно така. Тя ще излезе летлива, измита до прозрачност. Цялата й кожа, опъната по тъничкия скелет, ще излъчва онова дихание, от което твърдостта се превръща в газ. Заради срама от десетилетията между тях, още щом отвори вратата, тя набързо – подобно изтърван живак – ще се търкулне към леглото, в чийто край той е седнал сега, напълно облечен. Представя си я. В сянката на нощната лампа тя смутено прокрадва своята гола, неопитна вулва, прикрита зад кърпата. Минава именно зад гърба му. И ето: мисълта за онзи наближаващ миг започва да пълни с мъчноподвижна кръв мястото, над което се е свил. Мигът, в който неоперена, уязвима, разтърсена от собственото си желание към този чистоплътен, но неугледен мъж, тя сваля кърпата, допира се до гърба му и го намята като мокро палто.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Имаше и една игра… Сега си я спомни, почти чу гласовете им – тънички като хартия, ентусиазирани. Серпентинени детски гласчета в една непосилно красива игра, която лятото играеха пред караваната, встрани от редовите интелектуалци по морето. Измисли я пак Марта, Марта от началото и малко от средата. Даваше им задача, казваше им например:&lt;/p&gt;

&lt;p&gt;==&lt;/p&gt;

&lt;p&gt;– Хайде, казвайте на какво ви приличааа… Луната!&lt;/p&gt;

&lt;p&gt;==&lt;/p&gt;

&lt;p&gt;– На отрязан нокът – изстрелваше победоносно Ясен.&lt;/p&gt;

&lt;p&gt;==&lt;/p&gt;

&lt;p&gt;– На стара лепенка за рани – не оставаше по-назад Ива. А Марта се включваше с тон на модератор:&lt;/p&gt;

&lt;p&gt;==&lt;/p&gt;

&lt;p&gt;– На левкопласт ли?&lt;/p&gt;

&lt;p&gt;==&lt;/p&gt;

&lt;p&gt;– Ъ–ъ–ъ… Да! На ле_й_копласт.&lt;/p&gt;

&lt;p&gt;==&lt;/p&gt;

&lt;p&gt;– На мен ми прилича на белег от вампирска целувка по врата – правеше страшна физиономия Ясен, с две години по-голям, и се надвесваше над сестра си. Пищейки, тя се измъкваше изпод него и го затапваше с лукава усмивчица:&lt;/p&gt;

&lt;p&gt;==&lt;/p&gt;

&lt;p&gt;– Да, бе, на чий врат? Прилича на следа от крак, който стъпва само на пета!&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Той постави послушно длан до нейната и остави мършавите й пръсти да я покрият като на малко дете. Под кожата й бързаха вени. Разбраха се на мига: навреме да спрем, да не говорим за лични неща. И двамата не носеха халки, но това не доказваше нищо. Дали и сега, под тази брада, под белезите от удари и време, за което тя не знаеше нищо, беше същият онзи &lt;em&gt;слабак, мекотело, предател, ревльо&lt;/em&gt;. Все звучни, бляскави, свидни за него обиди, с които го беше наричала. Дали беше циврил от болка и губил съзнание пред вида на иглата, докато му бяха шили бузата – такъв, какъвто го беше видяла на онзи решаващ за нея репортаж.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Дори той усети задавянето, протегна се полугол в хавлията и издърпа жената. Тя седна и се отпусна до него предадена, покри с нощницата колената си. Леглото отстъпчиво пружинираше под тях. Трябваше вече да са тръгнали за мястото, откъдето отплаваха лодките за Атон. Тя трябваше непременно да го изпрати. Двама безверници, които идваха на поклонение пред небесните, но продължаваха да се подсигуряват пред земните власти. И все пак преди да станат да се облекат, да постоят още малко така – изпълнени с насъщната взаимна неприязън, с обвинения кой първи не е издържал, с всичко онова, което не оставяше място за страшното. По нощница и мокра кърпа, които едва ги прикриваха – но с хрущящия долу чакъл, който значеше &lt;em&gt;още живо&lt;/em&gt;.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;О, Лена… Ако не бях все още малкото момче, което се бои от призраци, щях да повдигна белия чаршаф, покрил те до гърдите, да съблека последните ти официални дрехи, сякаш нарочно подбрани да прикрият коя си ти (бежова риза, тъмнокафяв панталон, чийто крайчец се подаваше) и най-накрая свободно, под операционната светлина на ранната декемврийска утрин, да потърся по теб белезите по рождение – интимни петна, дефекти, шевове над рани, които да ми посочат със сигурност коя от двете си ти, мъртвата.&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;Обзе я соленото безсилие на дете. Обидено, неразбиращо за какво си говорят възрастните. Какво толкова страшно знаеха те? Криеха ли нещо от нея? Спомни си за един повтарящ се кошмар, който от време на време сънуваше в София: пак са нависоко, в някакъв блок, морето долу се надига към безлунното небе и всеки миг ще забие по стъклата на стаята. Цунами, което се издига вертикално към техния сух аквариум, обсаден от вода и пълен със свършващ въздух, в който за последно отварят устата си. Точно като в онази песен на Андрей Макаревич, откъдето може би беше дошъл и сънят:&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;И пак ми се присънва същото:&lt;/em&gt;&lt;/p&gt;

&lt;p&gt;&lt;em&gt;морето равно диша зад прозореца&lt;/em&gt;&lt;/p&gt;

&lt;p&gt;&lt;em&gt;и моят дом трепери цял от удара&lt;/em&gt;&lt;/p&gt;

&lt;p&gt;&lt;em&gt;и по прозореца ми лепнат пръски&lt;/em&gt;&lt;/p&gt;

&lt;p&gt;_Стената водна във небе прелива… _&lt;/p&gt;

&lt;p&gt;==&lt;/p&gt;

&lt;p&gt;*******&lt;/p&gt;

&lt;p&gt;==&lt;/p&gt;

&lt;p&gt;И ето как ги виждах в последната им сцена. Осветлението на входа ту светва, ту изгасва. Някой вика асансьора и шумно го приземява. Двамата не контролират нищо, подчиняват се, застават до мокрото помещение за кофите и парцалите, приютените в ъгъла фикуси драскат с листата си по гърба им. Този път няма музика, няма ос и те не се въртят. Този път не тя стиска врата му, а Иван вдига пръсти към бледия й клавиш и на естествения зимен здрач между етажите той потъмнява и променя нотата си. Така различно е и от режима на тока, и от непредвиденото му спиране. „Отдавна исках да направя това“, казва Иван и се надига да целуне бузата й, а нейното смаяно „ми минор“ вибрира като електричество под хладните му устни. Дотърчал е дотук направо от час, без якето.&lt;/p&gt;
</description>
        <pubDate>Thu, 03 Oct 2019 00:00:00 +0000</pubDate>
        <link>/mybooks/2019/10/03/14-22-13-%D1%86%D0%B8%D1%82%D0%B0%D1%82%D0%B0-%D1%81-%D0%BA%D0%BE%D0%B8%D1%82%D0%BE-%D0%B4%D0%B0-%D1%81%D0%B5-%D0%BF%D0%BE%D1%82%D0%BE%D0%BF%D0%B8%D1%82%D0%B5-%D0%B2-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0-%D0%BD%D0%B0-%D1%81%D0%B1%D0%BE%D1%80%D0%BD%D0%B8%D0%BA%D0%B0-%D0%BF%D0%BE%D1%82%D1%8A%D0%B2%D0%B0%D0%BD%D0%B5-%D0%B2-%D0%BC%D1%8A%D1%80%D1%82%D0%B2%D0%BE-%D0%BC%D0%BE%D1%80%D0%B5.html</link>
        <guid isPermaLink="true">/mybooks/2019/10/03/14-22-13-%D1%86%D0%B8%D1%82%D0%B0%D1%82%D0%B0-%D1%81-%D0%BA%D0%BE%D0%B8%D1%82%D0%BE-%D0%B4%D0%B0-%D1%81%D0%B5-%D0%BF%D0%BE%D1%82%D0%BE%D0%BF%D0%B8%D1%82%D0%B5-%D0%B2-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0-%D0%BD%D0%B0-%D1%81%D0%B1%D0%BE%D1%80%D0%BD%D0%B8%D0%BA%D0%B0-%D0%BF%D0%BE%D1%82%D1%8A%D0%B2%D0%B0%D0%BD%D0%B5-%D0%B2-%D0%BC%D1%8A%D1%80%D1%82%D0%B2%D0%BE-%D0%BC%D0%BE%D1%80%D0%B5.html</guid>
        
        <category>Антония Апостолова</category>
        
        <category>потъване в мъртво море</category>
        
        <category>Жанет 45</category>
        
        <category>цитати</category>
        
        <category>разкази</category>
        
        
        <category>mybooks</category>
        
      </item>
    
      <item>
        <title>Канадският бестселър &quot;Странните преживелици на един пощальон&quot; излезе и на български</title>
        <description>&lt;p&gt;Чели ли сте някога чужда кореспонденция? Усещали ли сте порочния гъдел на нередното? Влюбвали ли сте се скоро в… книга?&lt;/p&gt;

&lt;p&gt;==&lt;/p&gt;

&lt;p&gt;„Странните преживелици на един пощальон” действа така. Романът на канадеца Дени Терио от 2005 г. се появява в България не само със славата на култов бестселър с издания по цял свят, но и с ореола на майсторски написана естетска книга, която придвижва литературата напред. Преводът от френски език на Калоян Праматаров е сред най-сполучливите и близки до висотата на оригинала, съобщават издателите от “Лист”. Корицата е дело на Мила Янева-Табакова.&lt;/p&gt;

&lt;p&gt;==&lt;/p&gt;

&lt;p&gt;Главен герой в романа е пощальонът Билодо - самотник на 27 години, който живее на деветия етаж в компанията на златната си рибка Бил и лицата от киноафишите по стените на апартамента му. В ерата на интернет работата на пощальона изглежда скучна, понеже разнася предимно сметки и служебни формуляри из Монреал.&lt;/p&gt;

&lt;p&gt;==&lt;/p&gt;

&lt;p&gt;Но… понякога в купчинката с кореспонденция попада истинско лично писмо. За Билодо то е съкровище! Той не го доставя на адреса, поне не веднага. Отнася го вкъщи и го отваря на пара. Едно такова писмо променя живота му и го вкарва във възбуждаща игра на любов, поезия и смърт.&lt;/p&gt;

&lt;p&gt;==&lt;/p&gt;

&lt;p&gt;Противно на световната му слава, авторът на „Странните преживелици на един пощальон” е слабо познат у нас, но българските му издатели от „Лист” са сигурни, че това ще се промени.&lt;/p&gt;

&lt;p&gt;==&lt;/p&gt;

&lt;p&gt;Роден на 24 август 1959 г. в Квебек, завършил психология, Дени Терио пише на френски не само романи, но и сценарии. Четири пъти е финалист за наградата Gémeaux. Първият му роман – „Игуаната”, печели приза „Франция – Квебек” през 2001 г., както и наградите Anne-Hébert (2002), Odyssée (2002) и Combat des livres на Радио Канада (2007).&lt;/p&gt;

&lt;p&gt;==&lt;/p&gt;

&lt;p&gt;Вторият му роман „Странните преживелици на един пощальон” пък печели литературния приз „Канада – Япония” през 2006 г. Освен в тези страни, книгата е издавана също и във Великобритания, Германия, Китай, Франция, Русия, Чехия, Испания, Холандия, Турция, Гърция. Предстои да излезе също в Румъния и Иран.&lt;/p&gt;
</description>
        <pubDate>Thu, 03 Oct 2019 00:00:00 +0000</pubDate>
        <link>/newbooks/2019/10/03/10-50-%D0%BA%D0%B0%D0%BD%D0%B0%D0%B4%D1%81%D0%BA%D0%B8%D1%8F%D1%82-%D0%B1%D0%B5%D1%81%D1%82%D1%81%D0%B5%D0%BB%D1%8A%D1%80-%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BF%D1%80%D0%B5%D0%B6%D0%B8%D0%B2%D0%B5%D0%BB%D0%B8%D1%86%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BF%D0%BE%D1%89%D0%B0%D0%BB%D1%8C%D0%BE%D0%BD-%D0%B8%D0%B7%D0%BB%D0%B5%D0%B7%D0%B5-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/newbooks/2019/10/03/10-50-%D0%BA%D0%B0%D0%BD%D0%B0%D0%B4%D1%81%D0%BA%D0%B8%D1%8F%D1%82-%D0%B1%D0%B5%D1%81%D1%82%D1%81%D0%B5%D0%BB%D1%8A%D1%80-%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BF%D1%80%D0%B5%D0%B6%D0%B8%D0%B2%D0%B5%D0%BB%D0%B8%D1%86%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BF%D0%BE%D1%89%D0%B0%D0%BB%D1%8C%D0%BE%D0%BD-%D0%B8%D0%B7%D0%BB%D0%B5%D0%B7%D0%B5-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        <category>Странните преживелици на един пощальон</category>
        
        <category>Лист</category>
        
        <category>Дени Терио</category>
        
        <category>нова книга</category>
        
        <category>роман</category>
        
        
        <category>newbooks</category>
        
      </item>
    
      <item>
        <title>Излиза &quot;Нощ&quot; - дългоочакваният нов роман на Камелия Кучер</title>
        <description>&lt;p&gt;След успеха на „Дом, на 8 октомври излиза дългоочакваният нов роман на Камелия Кучер - „Нощ“. Той представлява вълнуваща история за смелостта и страха, за приятелството и цената на щастието, за изборите в живота и силата на любовта, за предателството и прошката, която даваме на другите и на себе си.&lt;/p&gt;

&lt;p&gt;==&lt;/p&gt;

&lt;p&gt;Официалната премиера на романа ще се състои в София на 10 октомври (четвъртък) от 18,30 ч. в хотел „Арена ди Сердика“. Гостите ще могат да научат повече за книгата и автора под звуците на нежна музика, а откъси от романа ще четат актьорите Мартин Методиев и Андреа Йорданова, изпълняващи ролите на Ева и Виторио в трейлъра към романа, режисиран от Яна Титова (&lt;a href=&quot;https://tinyurl.com/y39k42wv&quot;&gt;виж то ТУК&lt;/a&gt;).&lt;/p&gt;

&lt;p&gt;==&lt;/p&gt;

&lt;p&gt;Рим, 1943 г. В жестоките времена на войната едно момче с пъстри очи търси пътя към едно момиче с лунички, в което се влюбва от пръв поглед. Виторио копнее да стане част от света на Ева. Наблюдава книжарницата на баща й, запленен от всичко, което я заобикаля. Но една съдбовна нощ прекършва невинното им детство и стъпква мечтите им. Ева е отведена надалеч, а Виторио се чувства безсилен пред лицето на съдбата, смъртта и жестокостта.&lt;/p&gt;

&lt;p&gt;==&lt;/p&gt;

&lt;p&gt;Умбрия, 1991 г. Виторио води тих и усамотен живот, докато един ден пътя му пресича непознато момиче с лунички, което му напомня миналото. Избягала от дома си, своенравната Лучия е познала болката от загубата също като него. В желанието си да й помогне, Виторио постепенно разголва душата си, връщайки се към спомените си за копнежите, отчаянието и любовта, озарила живота му. И решава да разкаже в книга историята на тази любов.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Камелия Кучер&lt;/strong&gt; издава своя дебютен роман „Дом“ през 2018 г. след години пътуване по света. Живяла в Русия, Испания, Швейцария и Франция, тя завършва образованието си в Женева, преди окончателно да се завърне със семейството си в България. Любовта към думите пък съпровожда целия живот на Камелия.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Прочетете ОТКЪС от романа тук:&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Може ли човек да започне нов живот, преди да е приключил стария? Скоро ще разбера. Молете се за мен, а аз ще продължавам да ви говоря с цигулката. Всеки ден. Всеки ден от новия ми живот. Докато приключи старият.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;***&lt;/p&gt;

&lt;p&gt;==&lt;/p&gt;

&lt;p&gt;Случвало ли ви се е да вървите към някого с усещането, че вървите към себе си? И с всяка крачка приближавате все повече онази част от вас – пренебрегната, загърбена и захвърлена, но единствената, която има смисъл. Където е съдържанието на пълната душа, изживяваща живота си точно там, където иска, точно с този, с когото трябва, точно така, както е предопределено?&lt;/p&gt;

&lt;p&gt;==&lt;/p&gt;

&lt;p&gt;С това чувство тичам. По ветровитите улици. Към Ева. Към себе си.&lt;/p&gt;

&lt;p&gt;==&lt;/p&gt;

&lt;p&gt;Вятърът ме шиба през лицето, развява якето ми, промушва се под пуловера ми и кара косъмчетата ми да настръхнат. Хората се привеждат, криейки очите си с ръце от прашинките, които вятърът върти във въздуха. А аз съм се ухилил широко и в устата ми влизат същите тези прашинки, но не ми пречат. Не ме притеснява и лютенето в очите. Нищо не може да ме спре.&lt;/p&gt;

&lt;p&gt;==&lt;/p&gt;

&lt;p&gt;Не осъзнавах колко силно искам да стигна, докато не тръгнах. Не е ли това закономерността в живота? Да тръгнем, да поемем към себе си. Въпреки вятъра и прашинките, студа и дъжда. Въпреки страха, безумието, безлунната нощ, празния апартамент, невъзмутимите войници, мълчащата врата, засъхналите сълзи, черните униформи, татко, Алда, загубата и объркването от непонятното, от безсмисленото, от неизвестното, от грешките, предателствата, любовта. Любовта. Не осмисля ли единствено тя всичко това?&lt;/p&gt;

&lt;p&gt;==&lt;/p&gt;

&lt;p&gt;Тичам. Прашинките влитат през отворената ми уста и полепват по гърлото, но забързвам темпо. Блъскам се в няколко минувачи – те крещят нещо подир мен, размахвайки ръце. Едва не ме прегазва камион. Шофьорът ругае, разтреперен и пребледнял. Помитам разносвача на вестници, но не изчаквам да видя реакцията му.&lt;/p&gt;

&lt;p&gt;==&lt;/p&gt;

&lt;p&gt;Прелитам покрай половината град. Когато стигам ателието, сърцето ми бие до полуда, а стомахът ми се е свил от липсата на въздух. Обаче, макар и омаломощен, съм пълен с енергия. Ева е тук. Слава богу! Ева е тук.&lt;/p&gt;

&lt;p&gt;==&lt;/p&gt;

&lt;p&gt;Облякла е палтото си и навярно се кани да тръгва, но се бави, понеже разговаря с белия господин. Той е скръстил ръце, слушайки съсредоточено това, което тя му разказва. А тя дори жестикулира. Не помня да съм я виждал толкова… жива. Поне не и откакто тайно я следвах, когато вървеше редом с майка си към къщи – преди цял един живот.&lt;/p&gt;

&lt;p&gt;==&lt;/p&gt;

&lt;p&gt;Ева отмества очи от господина и ги извръща право в моята посока. Поглежда ме така уверено и целенасочено, сякаш е знаела, че на тротоара срещу ателието ще види точно мен, дишащ неравномерно, с глупава усмивка на устните. Помахвам й като нетърпелив роднина, чакащ на перона бавно приближаващия се влак, с който не си е идвала от години. А тя се усмихва плахо, помахвайки в отговор. Елегантно и далеч не толкова въодушевено като мен.&lt;/p&gt;

&lt;p&gt;==&lt;/p&gt;

&lt;p&gt;Възрастният господин проследява погледа й и спира очи върху моите, струва ми се, с усмивка, но не мога да кажа със сигурност заради брадата, покрила долната част на лицето му. Сетне кима към нея, разменят си още няколко реплики и тя излиза.&lt;/p&gt;

&lt;p&gt;==&lt;/p&gt;

&lt;p&gt;Стъпва на тротоара, а около нея се разлива музика. Арията на моето щастие. Като начало на филм. Прожекторът свети право в нея, а светът наоколо заглъхва и нежната мелодия следва стъпките й. Камерата приближава лицето й – Ева гледа към мен. Сетне камерата се завърта, за да покаже щастливия несретник, тичащ към нея с развяно от вятъра яке. Отново се блъска в няколко души, само че музиката заглушава възмущението им.&lt;/p&gt;

&lt;p&gt;==&lt;/p&gt;

&lt;p&gt;- Ева? – провиква се несретникът. Съвсем е въодушевен.&lt;/p&gt;

&lt;p&gt;==&lt;/p&gt;

&lt;p&gt;Ева е скрила ръце в джобовете и подпряла брадичка върху яката на палтото си, чака да чуе това, което несретникът години наред не посмя да я попита.&lt;/p&gt;

&lt;p&gt;==&lt;/p&gt;

&lt;p&gt;- Искаш ли да вечеряш с мен?&lt;/p&gt;

&lt;p&gt;==&lt;/p&gt;

&lt;p&gt;Арията заглъхва, светът замира и на улицата вече не се мяркат минувачи, когато Ева кима срамежливо:&lt;/p&gt;

&lt;p&gt;==&lt;/p&gt;

&lt;p&gt;- Да.&lt;/p&gt;

&lt;p&gt;==&lt;/p&gt;

&lt;p&gt;Тръгваме. Рамо до рамо. Камерата остава назад, запечатвайки стъпките ни към далечината.&lt;/p&gt;
</description>
        <pubDate>Wed, 02 Oct 2019 00:00:00 +0000</pubDate>
        <link>/newbooks/2019/10/02/12-33-%D0%B8%D0%B7%D0%BB%D0%B8%D0%B7%D0%B0-%D0%BD%D0%BE%D1%89-%D0%B4%D1%8A%D0%BB%D0%B3%D0%BE%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D0%BD%D0%BE%D0%B2-%D1%80%D0%BE%D0%BC%D0%B0%D0%BD-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%BA%D1%83%D1%87%D0%B5%D1%80.html</link>
        <guid isPermaLink="true">/newbooks/2019/10/02/12-33-%D0%B8%D0%B7%D0%BB%D0%B8%D0%B7%D0%B0-%D0%BD%D0%BE%D1%89-%D0%B4%D1%8A%D0%BB%D0%B3%D0%BE%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D0%BD%D0%BE%D0%B2-%D1%80%D0%BE%D0%BC%D0%B0%D0%BD-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%BA%D1%83%D1%87%D0%B5%D1%80.html</guid>
        
        <category>нова книга</category>
        
        <category>нощ</category>
        
        <category>Камелия Кучер</category>
        
        <category>Хермес</category>
        
        <category>роман</category>
        
        
        <category>newbooks</category>
        
      </item>
    
      <item>
        <title>Рецензия: &quot;Децата на войната&quot;, Варужан Восганян - мащабен и абсолютно задължителен източноевропейски роман</title>
        <description>&lt;p&gt;Варужан Восганян е написал източноевропейския роман par excellance, чиято поява е способна да отсрами липсата на достатъчно подобни текстове дори у нас. Този изключително румънски, от една страна, текст същевременно надскача националните граници, за да направи съпричастни няколко поколения от региона чрез сходните им спомени и преживявания за следвоенните години, комунизма и прехода към демокрация. Ето защо по своя общочовешки мащаб той би могъл да се отнася до всяка една източноевропейска и бивша комунистическа страна.&lt;/p&gt;

&lt;p&gt;==&lt;/p&gt;

&lt;p&gt;Да, у нас повече или по-малко успешни подобни усилия са правени от Владимир Зарев (с трилогията и някои от другите му романи), от Теодора Димова (с последния й роман “Поразените”), от Стефан Коспартов (с “Когато капеха кестените”), Илия Троянов и др. Впечатляващ обаче е хоризонтът на “Децата на войната”, вместил всички споменати горе времена, за да извлече философски, почти метафизични истини за тях, както и да обрисува цели процеси и дискусии, актуални и днес в собственото ни общество, използвайки една непопулярна гледна точка - на “победените” всеки по реда си окупатори и насилници.&lt;/p&gt;

&lt;p&gt;==&lt;/p&gt;

&lt;p&gt;Трудно е да ги изброим, защото “Децата на войната” е амбициозен роман за твърде много неща. За механизмите на паметта, като единствената власт, която притежаваме над спомените си, и на забравата, която понякога е най-здравословният акт. За вината и прошката, след която грешката има шанс да спре да се повтаря. За устройството на властта и същността на униформата, която я пази. За огледалата, в които се търсим. За дълга като възможно отрицание на свободата. За производството на герои и отнемането на героизма. За омразата и насилието като двигател на обществените процеси. За кръвта, която е вътрешна спойка на принадлежност, но и знак за рана и престъпление. За остаряването като време да се приближиш към неприкритата истина. За “разчекнатите” поколения - между война и комунизъм, между комунизъм и демокрация. За смъртта.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_“Войните оставят децата без бащи, но белязани от кръвта им”.  _&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Протагонистът на Восганян е генералът от запаса и бивш милиционер Матей, през чиято гледна точка се води по-голямата част от повествованието. Той е “дете на войната”, “немчуга”, един от многото, заченати в Европа от местни майки и от бащи от германската окупационна армия по време на нейното преминаване през различните територии и държави (през голяма част от войната Румъния всъщност е съюзник на нацистка Германия).&lt;/p&gt;

&lt;p&gt;==&lt;/p&gt;

&lt;p&gt;Тези деца носят белезите на кръвта по лицата си. Кръв, завещана им от бащи във все още крехка младежка възраст, които така са забравяли човешкия си страх от смъртта. Вражеска кръв, заради която силните на деня комунисти ще им търсят сметка и ще ги принуждават да избират. След един арест и побой в полицията, Матей прави своя избор, оправдан според него от безмерната му омраза и желание за отмъщение към неговия незнаен баща. Матей става част от властовия инструмент на новата комунистическа власт.&lt;/p&gt;

&lt;p&gt;==&lt;/p&gt;

&lt;p&gt;Едно заблудено писмо в наши дни, част от поредица писма, които незнайният баща на героя му изпраща без обратен адрес на всеки десет години, разкрива, че Матей има и брат. Благодарение на приятелите си в полицията, той започва да го издирва, предприемайки така пътуване и към себе си. Междувременно Матей започва да пише закъснелите си отговори до бащата, които така и никога няма да бъдат изпратени. Тези разкази за живота му, съчетани със съвременния сюжет, в който съпругата му бавно губи паметта си, отношенията с дъщеря му се пречупват, а заедно с колегите си той най-после прекрачва границите на дълга, формират голяма част от този сложен и многопластов роман.&lt;/p&gt;

&lt;p&gt;==&lt;/p&gt;

&lt;p&gt;**Мотивът за отцеомразата и отцеубийството е основен в цялата книга. **&lt;/p&gt;

&lt;p&gt;==&lt;/p&gt;

&lt;p&gt;Липсващият баща, за когото нищо не се знае, е тъкмо заради това непобедимо, обсебващо и непогрешимо присъствие, чиято единствена грешка е детето - остаряващия Матей. Омразата към него е сляпа, дълбочинна, инстинктивна и търси отмъщение. Матей не иска да намери баща си, а вместо това непрестанно го подлага мислено на едно Едипово по своя смисъл убийство, бранейки така своя и на майка му интимен свят. Тази близост е чистата ядка на личността му. Както пише авторът през думите на другия си важен герой, разказът е за “синове, които оплакват майките си”, за Stabat filius вместо Stabat mater, или нещо като обърнато християнство, защото те са деца на своите майки, а техен баща е войната. Впрочем “бащата” в романа винаги попада в ролята на врага (който в крайна сметка трябва да капитулира) - и войникът от нацистката армия, и самият Матей, превърнал се в лишен от всякакви сентименти секурист.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_“Няма по-често използвано и по-измамно оправдание за егоизма от любовта”. _&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Любовта като че ли липсва в този роман - страхът и любовта няма как да вървят заедно, пише авторът. И разсъждава още, че любовта е жестокостта да вземаш за себе си, а омразата жестокостта да отблъскваш, като единственото, което ги отличава, е тъгата - човек, който мрази, никога не е тъжен. Матей преживява първата си любов през омразата, втората - през отговорността, и само в последното му увлечение, по безумно по-младо момиче, е поддаването на неговата граница (както е по-късно и участието му в протеста на полицаите). Въпросното момиче му се привижда и в образа на несъстоялата се първа любов, затваряйки така кръга й, и на мамещата и лекомислена младост, която никога не е живяла във време на униформи.&lt;/p&gt;

&lt;p&gt;==&lt;/p&gt;

&lt;p&gt;В тази връзка “Децата на войната” е и разказ за старостта и за сблъсъка между поколенията. Восганян обаче го прави по оста про и анти-комунизъм, най-вече посредством образа на своя новооткрит брат Еуджен и на своя зет Тину, и двамата борци срещу режима, влизали в ареста заради убежденията си - единия преди, а другия по време на студентските протести през Революцията от началото на 90-те. За Тину униформата винаги е била заплаха, той мечтае за свят, в който хората са обединени от обичта си към, а не от страха си от едни и същи неща.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;_Чия истина обаче е по-истинска? _&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Восганян отправя поредно предизвикателство към съвестта и осъдителността, като предлага нееднозначен поглед към конюнктурата на всяко едно време. “Разликата между демокрацията и диктатурата, е, че при диктатурата мислиш и не говориш, докато при демокрацията говориш, а не мислиш”, пише той и чертае откровен портрет на малко или много проваления преход, на днешните механизми на принуда и сплашване, подслушване и държане на къса каишка, на полицаите, които трябва да бранят държавата, но са принудени да протестират срещу нея, на измамите и финансовото обогатяване, на разтуреното производство, на днешното политическо задкулисие. Напразни ли са били отнесените бухалки, съпротивата и преди, и днес? Не е ли сходна технологията на подчинението и сега, и по времето на тоталитаризма, което Восганян обрисува с преследването му на политически бегълци, колективизацията, похода срещу мисълта, книгите и вярата. Въпрос, който не можем до болка да не разпознаем и в България!&lt;/p&gt;

&lt;p&gt;==&lt;/p&gt;

&lt;p&gt;**Униформата срещу свободния от нея човек **&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Дисциплината сама по себе си може да бъде начин на живот, но не може да придаде смисъл на ничий живот”, _пише Восганян&lt;/em&gt;. _Матей винаги е бил на нейна страна - страната на силата, на чукащия заплашително на вратата, на охраняваните граници. Докато е търсел да извади наяве страха на отсрещния противник, той не го е опознавал, а го е отчуждавал - подобно пациент, който не е длъжен да го обича, докато изпълнява дълга си към него. Но омразата към бащата, която като рак метастазира във всичко около него, предполага всъщност плен и несвобода, и на практика го “затваря” в униформата. Тя му дава сигурността, силата и правото, но му отнема свободата и справедливостта.&lt;/p&gt;

&lt;p&gt;==&lt;/p&gt;

&lt;p&gt;Една от най-споменаваните думи в книгата е именно “униформата”, като метонимия на властта, на облечената в закон сила, пред която честният човек често се чувства съкрушен. “Униформата беше онази част от него, лишена от пукнатини”, пише Восганян. Униформите пазят, но не освобождават. А отмъщението на облечения в униформа е безгранично, тъй като неограничено са му предоставени всички средства. “Избрах униформата, за да мога да си отмъстя според правилата, за да мога да създам канон на отмъщението”, признава Матей, който наказва бягащите към чужбина, защото са с гръб към него и с лица, пълни с надежда към света на баща му. Матей е от оцелелите в един жесток свят, защото спазва границите и наказва онези, които ги прекрачват. Възможно ли е да си едновременно и чудовище, и дисциплиниран?&lt;/p&gt;

&lt;p&gt;==&lt;/p&gt;

&lt;p&gt;Униформата върши всичко вместо Матей, тя е попила в мислите му, мисли вместо него и ако той я свали, тя би продължила да прави същото и сама, защото не униформите кървят, а телата, затворени в тях. Униформата е безлична същност, която сама облича и сменя човеците. Дори жените в живота на Матей са виждали първо и предимно нея: дали за да му се възхитят, да го презрат или да се страхуват от него. Оттеглен, резервиран, с хладен разум, Матей никога не си е позволявал да запита “Защо/” - въпроса, който отличава човека от животното, но защото е смятал въпросите за израз на безпомощност.&lt;/p&gt;

&lt;p&gt;==&lt;/p&gt;

&lt;p&gt;**Неговият новооткрит брат Еуджен, също такова “дете на войната”, **&lt;/p&gt;

&lt;p&gt;==&lt;/p&gt;

&lt;p&gt;споделя ненавистта към бащата, но при него тя е абсолютна омраза и към комунизма и властта. Бунтар цял живот, той е като обърнато огледално отражение на Матей, с когото споделят рядък синдром, наследен генетично по бащина линия. Разказите, които Еуджен пише и които съставляват останалата част от книгата, реконструират моменти от Втората световна война от гледната точка на германските войници, които той заварва в мъчителното очакване на неизбежната смърт, в разтегления момент на сцени, които напомнят дългите кадри на Тарковски. Чрез тези разкази Восганян постига впечатляваща визуална дълбочина в предаване на метафизичната същност на войната, като същевременно можем почти да я подушим, да я докоснем, да усетим студа и ужаса й.&lt;/p&gt;

&lt;p&gt;==&lt;/p&gt;

&lt;p&gt;В заключение да спомена и езика на Варужан Восганян - красив, смислен, зрял, пълен с дълбоки философско-поетични образи и символи. Неговите сценични описания на мигове и психологически състояния са затрогващи, а философските му разсъждения - проницателни и пространни. Текстът на книгата си кореспондира с Фауст и Достоевски, многократно споменавани вътре. Самият автор постига дълбоко проникновение за това как работят механизмите на базови човешки инстинкти, емоции и вътрешни двигатели: забравата, страха, отмъщението, прошката, паметта. Ето защо много силно препоръчвам този важен европейски роман за близкото и не толкова близко минало, който определено би трябвало да се изучава.&lt;/p&gt;
</description>
        <pubDate>Wed, 02 Oct 2019 00:00:00 +0000</pubDate>
        <link>/bookreviews/2019/10/02/12-12-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2%D0%B0%D1%80%D1%83%D0%B6%D0%B0%D0%BD-%D0%B2%D0%BE%D1%81%D0%B3%D0%B0%D0%BD%D1%8F%D0%BD-%D0%BC%D0%B0%D1%89%D0%B0%D0%B1%D0%B5%D0%BD-%D0%B8-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%B5%D0%BD-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%80%D0%BE%D0%BC%D0%B0%D0%BD.html</link>
        <guid isPermaLink="true">/bookreviews/2019/10/02/12-12-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2%D0%B0%D1%80%D1%83%D0%B6%D0%B0%D0%BD-%D0%B2%D0%BE%D1%81%D0%B3%D0%B0%D0%BD%D1%8F%D0%BD-%D0%BC%D0%B0%D1%89%D0%B0%D0%B1%D0%B5%D0%BD-%D0%B8-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%B5%D0%BD-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%80%D0%BE%D0%BC%D0%B0%D0%BD.html</guid>
        
        <category>децата на войната</category>
        
        <category>Варужан Восганян</category>
        
        <category>Парадокс</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
  </channel>
</rss>
