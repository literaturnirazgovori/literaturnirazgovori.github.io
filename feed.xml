<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Mon, 01 Mar 2021 10:03:14 +0000</pubDate>
    <lastBuildDate>Mon, 01 Mar 2021 10:03:14 +0000</lastBuildDate>
    <generator>Jekyll v3.9.0</generator>
    
      <item>
        <title>Колонката на Георги Цанков: Горан Войнович, Бърдаров, Добри Божилов, Неда Антонова и още</title>
        <description>&lt;p&gt;Темата днес е – струва ми се – изключително важна и отдавна се готвя за нея. Ще ми се да поразсъждаваме за историята, за манипулациите с нея, за превръщането й в голяма или в не особено успешна или лъжовна белетристика. И за още нещо – за снобското разбиране за литературата.&lt;/p&gt;

&lt;p&gt;==&lt;/p&gt;

&lt;p&gt;Разбирам думата „сноб“ в най-конкретното й английско измерение. Снобът имитира аристократични маниери, изисканост, вкус, но не ги разбира, поради което често изпада в гротескни положения. Също като онзи „велик“ режисьор, повярвал си, че твори авангарден театър, какъвто по света всъщност се играе от малки, полулюбителски трупи, но позволяващ си да говори пренебрежително за своята млада ученичка, покорила с таланта си милиони зрители и куп авторитетни критици. Разбира се, въпросният режисьор има сред нас кресливи последователи, които ни поучават какво е „високо изкуство“.&lt;/p&gt;

&lt;p&gt;==&lt;/p&gt;

&lt;p&gt;Напушва ме смях, защото си спомням как през 19 век подобните на тях се отнасяли към Александър Дюма, обвинявали го, че използва роби, за да продава на килограм безкрайните си романи, но едва в наши дни и най-върлите му противници осъзнаха, че е бил гениален, а хората опознават духа и аромата на историята не толкова от тежките научни трудове, а от жизнеността на неговите герои. Нещо повече, Дюма се превърна в мит – и жълтите издания разнесоха сензацията, че великият Пушкин инсценирал дуела, в който уж загинал, а всъщност тайно се промъкнал във Франция, за да се появи там, година по-късно, младият мургав Дюма. Щуротии, разбира се, но много показателни за безпомощността на онези, които отказват на съвременниците си да съпреживяват изкуството.&lt;/p&gt;

&lt;p&gt;==&lt;/p&gt;

&lt;p&gt;Има и такива „чистофайници“, дето отричат определени стилове (самите стилове пак са помощни инструменти за критици – хората хич не им дреме дали онзи писател, когото харесват, е класик или модернист). Така например чета „дълбокомислени“ мнения, че посмодернизмът бил вреден и противопоказен за духовността. Само че романи като „1421“ на Пол Остър или „библията“ на Роберто Боланьо „2666“ няма начин да не бъдат безсмъртни, както впрочем и цялото творчество на един колос като Джон Фаулз. Не ми минава и през ума, че непременно трябва да ги нарека постмодернисти, същото се отнася и до нашите любимци Георги Господинов, Алек Попов, Милен Русков. Единствената пагубна в миналото тенденция се нарича „социалистически реализъм“, тъй като такъв литературен метод няма – това е жестока политическа принуда, използвана от куп бездарници за трупане на пари и на власт.&lt;/p&gt;

&lt;p&gt;==&lt;/p&gt;

&lt;p&gt;Но сега минавам към темата за литературата и за историята. В чужбина, и най-вече в Русия, има хиляди книги, попадащи в графата „алтернативна история“. Това са истории на „попаданци“, които попадат тук и там из дебрите на миналото, за да видят с очите си какво се е случвало. Естествено, можем да ги наречем глупости, но те са и обмислени и идеологически манипулации. Всъщност, същите манипулации могат да се извършват и с претендиращи за документализъм или поне за истинност исторически романи и разкази. Например, когато някакви литературни пирати се опитват да пренапишат четирилогията на Димитър Талев или фалшифицират събраните от братя Миладинови български народни песни. В отговор на подобни, рушащи националното ни достойнство мръсотии, уж нашенски „интелектуалци“ призовават да се откажем от претенциите си за миналото и да започнем да гледаме напред. Точно затова надвременната документална книга на Веселин Ангелов „Хроника на едно национално предателство“ не се преиздава. Тя е жестоко правдиво свидетелство за болшевишките изстъпления, довели до гибелта на хиляди българи, за чиято зловеща съдба днес не си спомняме.&lt;/p&gt;

&lt;p&gt;==&lt;/p&gt;

&lt;p&gt;Един от малцината, които продължават родолюбивото дело за неотлъчната ни преданост към страдалната българска земя е поетът и издателят Цанко Серафимов, същински будител, изкрещял историческите истини в „Енциклопедичен речник на Македония и македонските работи“, в „Речник на признанията за моето българско време или щрихи към македонската орис“. Той направи възможна появата на „Бяла книга за езиковия спор между България и Република Северна Македония“, издание на „Орбел“, която би трябвало да бъде сложена на масата на преговорите със западната ни съседка и да не отстъпваме нито йота от доказаното в нея.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/1.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;След десетки години, посветени на родната му Македония, &lt;strong&gt;Цанко Серафимов&lt;/strong&gt; ни поднесе и първия си роман &lt;strong&gt;„Баничанската Света Богородица“&lt;/strong&gt;, представен от издателство „Факел“. Разказът за родената през нощта на Лазаровден срещу Цветница дъщеря на Марко Варджията от съпругата му Кадифея красавица Цвята, която идва на белия свят с „кошуля“ (ще рече, че е посочена от Бога) , завършва в една есенна утрин на 1933 г., когато клепалото на манастирчето „Успение Богородично“ бие тъжно за преселването на святата мъченица в небесата. Да чуем каква е била: „В Баничан витае митът, че баба Цвята е пророчица. Не, баба Цвята не е пророчица. Тя просто силно вярваше в Бог и усещаше с изострените си сетива какво Бог иска от хората и тя ги насочваше това да вършат… Баба Цвята отвори вратите на къщата си и тя стана дом на комитите, защото чувстваше, че Бог е решил да избави българите в Македония от вековното робство и от безкрайните им страдания и би било грях, ако не се подчини на волята му.“&lt;/p&gt;

&lt;p&gt;==&lt;/p&gt;

&lt;p&gt;В около 350 страници пред очите ни преминават патилата на една непреклонна българка и тя всъщност е символ на страдалницата Македония. Оживяват незабравими сцени от бита и от вярванията на сънародниците ни от онзи злощастен край, принудени да се съпротивляват на „мегали идеята“ и на османските разпоредби. От времето на Талев в литературата ни не е ставало дума за греховете на гръцкото духовенство. И никой досега не беше писал за поклонническите кервани към Йерусалим – пътуването е сред най-силните страници в романа. Построяването на църквата „Свети Архангел Михаил“ в Баничан и щастливата възбуда на патриотите от Неврокопско по време на борбите за самостоятелна българска църква в нова глава от великата тема за „Българският Великден“, видяна през очите на Цвята – тя много ми напомня за снахата Ния на Султана Глаушева.&lt;/p&gt;

&lt;p&gt;==&lt;/p&gt;

&lt;p&gt;Цанко Серафимов отива и по-далече в разкриването на истината за времето: „Европа остана глуха за воплите на българите в Македония“, отсича той. Мнозина са арестувани с обвинения, че са „бунтовници“, „комити“, „московци“, но събралите се на конгреса в Берлин Велики сили остават глухи и неми за престъпленията срещу жадното за свобода население. Баба Цвята приема в дома си войводата на войводите Гоце Делчев и други важни хора от Организацията – „и вярата й ставаше по-силна, защото желаеше Бог да не лиши от любовта Си както скъпите й мъртъвци, така и близките й живи същества“.&lt;/p&gt;

&lt;p&gt;==&lt;/p&gt;

&lt;p&gt;Това житие на Светата майка на българско-македонската епопея не може да бъде мерено с аршините на „високата“ критика – то не подлежи на жанрови определения. Просто е дълбоко въздействаща литература, правдива, стъписваща, отрезвяваща, сражаваща се с лъжите на отродителите. Затова се надявам повече хора да прочетат романа на Цанко Серафимов и да се замислят дали подобно възприемане на миналото не ги прави повече европейци и повече граждани на цивилизования свят, отколкото болшевиките и верните им последователи – глобалистите.&lt;/p&gt;

&lt;p&gt;==&lt;/p&gt;

&lt;p&gt;В рамките на именно подобно отношение към историята, като към осмисляне на големите идеи на съвремието, ще представя още няколко книги, посветени на важни моменти от българското минало. Ако приемате за шовинистки историческите романи на Вазов, ако Фани Попова-Мутафова и Яна Язова ви се струват разпространителки на евтина масова култура, по-добре не четете следващите редове.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/2a.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Започвам с &lt;strong&gt;Кирил Камбарев&lt;/strong&gt; и трилогията му &lt;strong&gt;„Боилът от Панония“, „Враг на франки и ромеи“ и „Крум Страшни“&lt;/strong&gt;, издание на „Захарий Стоянов“. Кирил Камбарев вече е петдесетгодишен. Роден е в Хасково, завършил е математическа гимназия и икономика в УНСС. Квалификация е получил в Саутхaмптън, Великобритания. Живее и преподава математика в град Бейзингсток. Лауреат е на наградата за фантастика „Аргус“. „Исках да направя нещо за родината, но понеже не съм богат човек, реших, че мога да помогна по духовному, като напиша книга.“&lt;/p&gt;

&lt;p&gt;==&lt;/p&gt;

&lt;p&gt;Признавам, че пристъпих към томовете му с подозрение, тъй като съм се сблъсквал с немалко псевдоисторически четива, наподобяващи някогашните партизански романи. Именно Камбарев ме накара да се сетя за Дюма и за обичта си към неговата представа за художествено преосмисляне на историята. „Трябва да призная, че голяма част от героите и случките в романа са измислени, а оскъдността на исторически факти прави трудно както тяхното обосноваване, така и тяхното опровергаване.“&lt;/p&gt;

&lt;p&gt;==&lt;/p&gt;

&lt;p&gt;Не търсете в трилогията идеализация на Крум и на обкръжението му. Да, ханът е жесток, но какво точно означава жестокостта в древността? Не е ли бил жесток и Гай Юлий Цезар, подробно описал кървавите си подвизи в „Галската война“, не са ли жестоки кралете в историческите хроники на Шекспир, в поредицата романи „Прокълнатите крале“ на Морис Дрюон? Героят на Камбарев Драгота, през чиито очи гледаме случващото се, е чужд на високопарните слова: „Легендите и старите книги ни учат, че смъртта в боя носи слава за всеки войник, но аз твърдя, че смъртта в боя е нелепа като всяка друга смърт“. И още: „Гадният номер на съдбата е, че ние, Божиите чада, сме безсилни да се опълчим срещу очевидната несправедливост, славата на един мъж винаги се крепи на смъртта на хиляди други.“&lt;/p&gt;

&lt;p&gt;==&lt;/p&gt;

&lt;p&gt;Няма как човек да не чете с интерес подобен роман „с ключ“, той ми напомня за философските размишления за историята, характерни за Вера Мутафчиева, в съчетание с умението да ни се поднасят страхотни приключения, което притежава Фани Попова-Мутафова. Третият том „Крум Страшни“ ни прави свидетели на знаменитата битка при Върбишкия проход. Авторът познава източниците – както Теофановата творба „Хронология“, така и открития от професор Иван Дуйчев „Анонимен ватикански разказ“, но се отнася с разбираем скептицизъм към древните свидетелства.&lt;/p&gt;

&lt;p&gt;==&lt;/p&gt;

&lt;p&gt;Освен това не робува на пролетарския лозунг „Ние сме добрите, те са лошите“. Дори е категоричен, че „с някакъв типично български комплекс за малоценност се стремим всячески да докажем, че сме нещо повече от ромеите и търсим своите исторически жертви, с които да го направим.“ В неговата трактовка император Никифор не е чудовище, той оставя след себе пълна хазна и благоприятни условия за просперитет на наследниците си. Победата над достоен противник прави успехите на Крум още по-значими. С великолепния език, с неочакваните превратности на сюжета, с пълнокръвните герои и с размаха на грандиозните батални сцени, трилогията на Камбарев по нищо не отстъпва на образци на съвременната историческа проза като произведенията на Филипа Грегъри или Бърнард Корнуел. Просто трябва да се научим да ценим „различното“, не само в живота, но и в литературата. Не всичко се поддава на снобски характеристики.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/4a.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Прехвърлям се в друга епоха – началото на Българското възраждане, с писанията на 96-годишния доайен на творческия ни живот &lt;strong&gt;Цанко Живков&lt;/strong&gt;, който през годините натрупа стотици страници поразителни исторически разследвания, пръв посочи къде е погребан Апостола, а преди дни издаде и най-съкровената си книга &lt;strong&gt;„Паисиада“&lt;/strong&gt;.&lt;/p&gt;

&lt;p&gt;==&lt;/p&gt;

&lt;p&gt;Някой може да си помисли, че става дума за поредния дребнав спор, свързан с родното място на Хилендарския монах, но не е така. Живков темпераментно обяснява защо взетото насилствено решение за Банско като люлка на първобудителя на народа ни е идеологическо. Той темпераментно спори с всички, подвластни на подобна теза. В това отношение неговият кумир е позабравеният днес възрожденец Веле Кралевски, създал през 30-те години три щедри дарителски фонда на обща сума 250 000 лева, дългогодишен председател на културно-просветното дружество „Шоп“, паметта за когото е потъпкана от завладетиле страната ни червени комисари.&lt;/p&gt;

&lt;p&gt;==&lt;/p&gt;

&lt;p&gt;Възпитаникът на Историко-филологическия отдел на Софийския университет Кралевски дълбоко аргументирано доказва, че Паисий е от Кралев дол, а историкът Петър Добрев, академик Иван Радев и най-вече неуморният Цанко Живков потвърждават, че историческата истина е по-важна от каквито и да било политически съображения. Тази полемика има и силно художествено значение, тъй като ни дава пример как трябва да се отнасяме към миналото и как трябва да се научим да спорим.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/3a.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Да, романът на &lt;strong&gt;Неда Антонова&lt;/strong&gt; „Безмълвие. Греховната младост на Паисий Хилендарски“ изгражда съвсем друга теза, но той е автономна творба, в която въображението на прекрасната белетристка е в правото си да кръжи по съвсем различни пътища и да търси сложни и драматични съображения за раждането на народната свяст. Още повече след като тя продължава по същия начин с &lt;strong&gt;„Първият след Бога. Любовта и смъртта на Васил Левски“&lt;/strong&gt;, един от най-силните романи за трагедията на Апостола, довела го до произнасянето на прочутите думи: „Народе ???“. Преиздаването от „Хермес“ на този спечелил си обичта на хиляди читатели роман е признание за огромното дело на една от най-значимите ни за всички времена първомайсторки на историческия роман.&lt;/p&gt;

&lt;p&gt;==&lt;/p&gt;

&lt;p&gt;Година след осемдесетгодишнината й тя може да се гордее с тетралогията „Памет“, „Войната свърши в четвъртък“, „Не умирай вместо мен“ и „Ангела“, с трилогията „Възкресените“: „Царица Елеонора Българска“, „Съвършената Преподобна Стойна“ и „Неговата любима“, с още куп предавани от ръка на ръка книги, които нямат нищо общо с никакви жанрови извращения. Всичко това са въздействащи на сетивата и на чувствата ни романи, които предизвикват както сериозни размисли, така и променено отношение към националните митове.&lt;/p&gt;

&lt;p&gt;==&lt;/p&gt;

&lt;p&gt;Самата Неда Антонова признава, че романът й за Левски би бил невъзможен без новаторските исторически монографии „Убийството на Васил Левски – виновниците“ от Янко Гочев и „Масонската ложа и братството на Левски“ от Румен Василев. Но истината е, че той би бил невъзможен и без нейния огромен талант. Тя не се бои да наруши табутата и да обърне с главата наопаки представата ни за хаджи Иванчо Хаджипенчович, да въведе благородната красавица, кръстена на френската императрица Евгения, чието име е бълнувал Дякона в последните си трескави дни преди да увисне „със страшна сила“ на бесилото. След подлагания на какви ли не критики епичен роман на Стефан Дичев „За свободата“ (той дръзна в годините на догматично заледяване да върне в съзнанието ни светлия, романтичен образ на Раковски и да поднесе истината за миналото като епична битка не само за свобода, но и за духовно разкрепостяване), „Първият след Бога“ е истински модерен апотеоз на онзи, който се опита да обнадежди България, но беше спрян от руските имперски агенти, от съгледвачите на Великите сили и от собствените си сънародници със закостенели мозъци.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/5a.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Стигам до може би най-болезнената тема в нашата история и в литературата ни – пировата победа на болшевиките. Тя е основният водораздел, превръщащ ни във врагове вътре в пределите на страната и до ден днешен. Никой не иска да знае и дори да чуе обективните факти. Поводът за този мой съдбовен текст са две книги – издаденият от „Прозорец“ в поредицата „Хроника“ бестселър на &lt;strong&gt;Марк Солонин „Как Съветският съюз победи във войната“&lt;/strong&gt; и определеният като „исторически роман“ &lt;strong&gt;„Девети“&lt;/strong&gt; от &lt;strong&gt;Добри Божилов&lt;/strong&gt;, издание на „Лексикон“.&lt;/p&gt;

&lt;p&gt;==&lt;/p&gt;

&lt;p&gt;Винаги съм се възхищавал на стореното от Йордан Антов за популяризиране на значимата съвременна българска литература – не е необходимо да изреждам поменика от имена на доказали се и на талантливо дебютиращи поети и белетристи в неговото издателство. В този смисъл се радвам, че е намерил смелост да представи и тази чудовищна клевета за „Девети“.&lt;/p&gt;

&lt;p&gt;==&lt;/p&gt;

&lt;p&gt;Но да вървим по реда на нещата. От доста време насам Георги Коритаров и немалко негови съмишленици ни облъчват с твърдения за фашистки изстъпления в Третото българско царство. Вероятно с изразяването на моите възгледи ще си спечеля омразата на всички от тяхната черга. Но не мога да скрия, че за мене спасяването на българите от чудовищна гибел по време на войната е ясен знак за гъвкавостта на българската дипломация. Не сме предали евреите, не сме изпратили пушечно месо на Източния фронт, не сме скъсали дипломатическите си отношения със СССР, успели сме да се разправим с „петата колона“ терористи в страната, но какво сме получили в замяна?&lt;/p&gt;

&lt;p&gt;==&lt;/p&gt;

&lt;p&gt;Трябва да се върнем доста назад и да си припомним истини, изречени на висок глас от Соломин. През 1939 г. Съветският съюз едностранно прекратява Договора за ненападение с Полша, а после и този с Финландия, води бойни действия на непризнатата от никого, с изключение на СССР, Монголия. През 1940 г. анексира част от територията на Румъния и окупира трите прибалтийски страни. Кой тогава е запалил искрата на войната? Далечната цел е нападение над Западна Европа, „по чиито пепелища Сталин ще поведе танковите си колони“. Ако в „разгромната“ 1941 г. за „контрареволюционни престъпления“ са осъдени 29 000 души, в победната 1945 г. е поставен рекорд – 135 000 осъдени контрареволюционери.&lt;/p&gt;

&lt;p&gt;==&lt;/p&gt;

&lt;p&gt;Сталин дава оръжие в ръцете на седеммилионна армия от роби гладиатори и ги изпраща на сигурна смърт, за да завоюва поне половината от Европа. Затова трябва внимателно да четем Соломин и стотиците книги, които през последните двайсет и няколко години се появиха в Русия, за да разобличат кървавия режим и геноцида над цели народи. Но не бива да пропускаме и другото – няма кой да спре „чичо Джо“. Вече ви разказах, че „Фермата на животните“ на Оруел дълго време не може да бъде отпечатана, тъй като оскърбява „Великия съюзник“. Съвсем в тон с Московското радио звучат предаванията на Би Би Си. Отворете издадената от „Труд“ през 2004 г. книга „Говори Лондон“ и прочетете някои от призивите на небезизвестната дъщеря на генерал Рачо Петров Влада Карастоянова. Още на 25 август 1943 г. тя пише: „Братя българи! Следете отсега кои са престъпниците, които биха се провинили било в престъпления над съседите ни, било над българи. Изолирайте ги от вашите среди и при възможност изтребете ги, защото те петнят името на България и осъждат идните ни поколения“. Какво ще кажете за вдъхновителите на така наречените „Черни ангели“, които се заеха на дело да изпълняват кървавите поръчки по улиците на българските градове. 7 октомври 1943: „Толкова ли са много предателите и бездарниците у нас, че да не можем да се отървем от тях? Нима сред този шестмилионен народ не може да се намери един водач, който да вдигне байрака на въстанието и да измете тая паплач?“ А коментарите след тежките англо-американски бомбандировки над София в началото на 1944 г. са : „Уплахата, суматохата, която след бомбардировката на 10 януари и до днес царят между управляващите кръгове, са явно доказателство за „геройството“ им“.&lt;/p&gt;

&lt;p&gt;==&lt;/p&gt;

&lt;p&gt;Да забелязвате следи поне от мнима скръб за невинните жертви, за разрушените домове? И още: „Не от „любов към изкуството“ бомбардират съюзниците военните обекти в България, а защото приютихте германската военна машина.“ Военните обекти? Почти във всяко предаване поименно се назовават имената на онези, които първи ще станат жертви на болшевишката жестокост. Но говорителката на англичаните патетично оповестява: „Но и ние, братя българи, трябва да изкупим греха на водачите си. Русите – потомците на тия, които паднаха при Шипка и при Плевен, за да ни дарят свободата, наближават, покрити със слава, нашите брегове. Да ги посрещнем с открити обятия, не, да полетим насреща им, да участваме в тяхната борба, която е и наша борба, за да им докажем, че сме достойни за тази свобода!“&lt;/p&gt;

&lt;p&gt;==&lt;/p&gt;

&lt;p&gt;Тези думи са произнесени още през първата половина на 1944 г. Наричайки България „свиреп лакей на пропаднала Германия“, Влада Карастоянова стига и по-далече: „Правителството на Отечествения фронт показа със своите дела, че в България настъпва нова епоха – епохата на народно управление.“ То трябва „да прочисти гнилото от здравото и да изкорени всички издънки на хитлеризма.“ И „черешката на тортата“: 19 септември 1944: „Особено насърчителен е фактът, че чистката на фашистките чиновници, офицери и журналисти е извършена с енергия и без милост. За тези, които в продължение на години ровеха, мъчеха, изтезаваха, затваряха и избиваха народа, не може и не трябва да има милост. Те докараха държавата ни до катастрофа и сега трябва да отговарят за престъпленията си пред българските народни съдилища… Народът има правото да иска правосъдие и народът има правото да получи правосъдие.“&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/6a.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Да, ръкописите на горят… също и призивите за така наречения „народен съд“, извършен от кървавите болшевики, но с категоричната подкрепа на тогавашните им съюзници, които сякаш не знаят, че българските градове и села са удавени в кръв. Затова е възможно да бъдат писани и романи като „Девети“ от Добри Божилов. Преди да се появи книгата, си мислех, че предупрежденията за възхвала на тази черна дата и на действията на Тодор Живков са някакъв несръчен рекламен трик, който ще бъде опроверган от текста. Храбрата партизанка Зоя разубеждава другарите си да не отмъщават за сторените злини: „Искам да разберат, че сме се били да живеят всички по-добре. Не да победим и да ги избесим, така както те правеха с нас. Ей затова, Дунче, не трябва да караме децата на фашистите да плачат. Иначе и ние бихме били фашисти“.&lt;/p&gt;

&lt;p&gt;==&lt;/p&gt;

&lt;p&gt;Само че не бяхте фашисти – още по-страшно, болшевики бяхте! Четирите тома за българската „Черна книга“, издадена от Васил Стоилов са вашето ужасяващо обвинение. Трудовете на професор Диню Шарланов, „Четиридесетте безотговорни дни“ от Никола Николов и още много свидетелства, за които днес вече позорно се мълчи, изричат страшната истина. Когато превеждах посветените на България страници в „Черната книга на комунизма“ ми се повръщаше от жестокостта на палачите, унищожили елита на нацията. И когато Зоя се възмущава, че разстрелват хора по домовете им, отговорът е: „Откъде ще дойде присъдата няма значение, ако осъденият е виновен. А ти добре знаеш, че невинен досега не сме убили“.&lt;/p&gt;

&lt;p&gt;==&lt;/p&gt;

&lt;p&gt;И ето че получилия висока препоръка от самия генерал Толбухин пигмей Тодор Живков получава много важни задачи от самия генерал Пьотр Достоевский (!!!) , заместник-комендант на съветските войски в София – да бъде унищожен гроба на последния действащ монарх, разположен в Рилския манастир. Той обаче решава да играе своята игра… И самият цар Борис влиза в играта – как и защо, отговорете си сами, защото аз занемявам, когато трябва да продължа нататък. Навремето Игор Бунич, авторът на „Златото на партията“, написа трилър за превръщането на Николай Втори в съветник на сатрапа Сталин. Нашият Божилов се е постарал да го надмине. Дано спи добре и дано чувства съвестта си чиста. Но в името на печалбата не могат да се правят всевъзможни компромиси, особено пък гаври с близката история.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/7a.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Ще ми се в следващите редове са развия размислите си за още един интересен контрапункт. Ще се опитам да сравня два нашумели романа – &lt;strong&gt;„Absolvo Te“ от Георги Бърдаров&lt;/strong&gt;, университетския преподавател по география, който за първия си роман „Аз още броя дните“ получи през 2015 г. наградата на телевизионното предаване „Ръкописът“, и преведения от словенски съвременен епос &lt;strong&gt;„Смокинята“&lt;/strong&gt; от добре познатия у нас с бестселъра „Югославия, моя страна“ &lt;strong&gt;Горан Войнович&lt;/strong&gt; (чудесен превод на Лилия Мързикар, издание на ICU). Словенският роман беше представен много успешно от Антония Апостолова (&lt;a href=&quot;https://literaturnirazgovori.com/bookreviews/2021/02/23/12-07-%D1%81%D0%BC%D0%BE%D0%BA%D0%B8%D0%BD%D1%8F%D1%82%D0%B0-%D0%BD%D0%B0-%D0%B3%D0%BE%D1%80%D0%B0%D0%BD-%D0%B2%D0%BE%D0%B9%D0%BD%D0%BE%D0%B2%D0%B8%D1%87-%D1%81%D0%B5%D0%BC%D0%B5%D0%B9%D0%BD%D0%B0-%D1%81%D0%B0%D0%B3%D0%B0-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%B8-%D0%B1%D1%8F%D0%B3%D1%81%D1%82%D0%B2%D0%B0%D1%82%D0%B0.html&quot;&gt;виж тук ревюто й&lt;/a&gt;), аз напълно подкрепям думите й за него. Ще добавя и нещо от мене.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/smokinyata-goran-voinovich-icu-2021.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Трагедията на обикновените хора и на творците от бивша Югославия е огромна, можем да почувстваме това в разтърсващите книги на Дубравка Угрешич и в още много произведения, които мъчително търсят обяснения за братоубийствата, започнали не от вчера. Вече съм говорил, че сред най-значимите художествени произведения по темата са и прозренията на Илия Троянов в „Балканска елегия“. Георги Бърдаров създаде със съмишленици издателска и продуцентска къща „Мусагена“, а новият му роман се появява именно под това лого. Свързвам го с Войнович, защото „Аз още броя дните“ беше елегия именно за обсадата на Сараево, за любовта между християнина Давор и мюсюлманката Айда. В книгата имаше всичко необходимо, за да спечели едно литературно състезание – и трагедията на религиозното разделение, и възела на братоубийството. Не ми достигаше естествеността на разказа и емпатия.&lt;/p&gt;

&lt;p&gt;==&lt;/p&gt;

&lt;p&gt;Същото усещах, докато четях новата творба, която в превод на български означава „Опрощавам твоите грехове! Всеопрощение!“. В едно телевизионно предаване Бърдаров се възмущаваше от някакви поръчкови нападки срещу него. Уверявам го, че нито го нападам, нито пък някой ми е поръчал да се отнасям с резерви към романа. Написан е сръчно, дори нещо повече – мисля си, че би имал успех в Европа. Преплитането на темата за Холокоста с арабско-израелския конфликт е дръзко, както и идеята, че често пъти жертвите могат да се превърнат в насилници и после пак да се озоват в положението на жертви. Нямам никакви възражения към самата фабула, която е заплетена умело и поставя кардинални за човешкия род проблеми.&lt;/p&gt;

&lt;p&gt;==&lt;/p&gt;

&lt;p&gt;Не ми достига съпричастие – ето това е лошото. Не треперя от ужас, когато се озовавам в ада на Аушвиц – друго си е, когато твои водачи са Ели Визел или Примо Леви и те цапардосат с въпроса „Нима това е човек?“. А и доста преднамерено звучат тирадите на противниците на Холокоста за „проклетата глупост с газовите камери“, малко наивно обяснение за извършените от арабите кръвопролития. Думите на постепенно прогледналия Набил: „Да предположим, че концлагерите наистина ги е имало… Какво, по дяволите, искате от нас?… Не сме ви виновни ние, арабите, че са ви горили в газовите камери. Защо си го изкарвате на нас? Защо дойдохте тук?“.&lt;/p&gt;

&lt;p&gt;==&lt;/p&gt;

&lt;p&gt;Вярно е, че войната е взела и на двата народа всичко, осакатила ги е завинаги, но ми се струва, че съвременният свят е много далече от прошката и от осъзнаването на обречеността на насилието. Точно затова образите в „Смокинята“ завинаги се запечатаха в съзнанието ми. Младият словенец не просто пише, а живее със страданията на три поколения от страдащото му семейство. Той намира най-автентичните детайли за отминалите епохи. Четеш и ти се ще да няма край, макар да изглежда мъчително – и истината за „обикновения комунизъм“, и осъзнаването на жестокото лишаване от родина.&lt;/p&gt;

&lt;p&gt;==&lt;/p&gt;

&lt;p&gt;От люлката до гробището, Войнович ни привежда през всевъзможните житейски перипетии, той се опитва да възкреси въображаемите образи на предците си и го прави толкова въздействащо, че те наистина оживяват. „Човек се ражда изкоренен и изкоренен умира“, мисли си героят Александър и пред очите ни се сражава с тази пораженска фикс-идея, която го разяжда. „Смокинята“ си общува с „Физика на тъгата“ и с „Времеубежище“, това са книгите, които може би със „Сестри Палавееви“ и с „Възвишение“ променят лицето на балканските литератури и предлагат изстрадано преосмисляне на миналото и на настоящето, търсят пътища към спасение.&lt;/p&gt;

&lt;p&gt;==&lt;/p&gt;

&lt;p&gt;В една от своите „Понеделнишки проповеди“ Тончо Жечев написа: „Насилието във всичките му възможни форми, при използване на всички средства на цивилизацията, беляза с Каинов печат целия век. И този печат няма да бъде изтрит не само от водите на река Йордан, но и от всичката вода на морета и океани. От гангстеризма и мафиотщината, през пещите на Дахау и мъченията в ГУЛАГ до… Сараево – това е той, нашият век.“ Виждаме, че продължава да хвърля тежка сянка над нашето време, а значимите исторически творби са наш ориентир в диренето на изход. Затова са толкова страшни лъжите и манипулациите в тях. Продължаваме да поглеждаме с надежда и към далечното минало, за да търсим там потвърждение като за грешките, така и за илюзиите и мечтите си.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/9a.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Ярък израз на осмисляне на политическото и интимното битие в далечния вече 17 век е знаменитият дневник на английския писател, енциклопедист и свидетел на епохата на Реставрацията Самюъл Пийпс, приятел на Исак Нютон и на Робърт Бойл, запален почитател на химията и физиката, на музиката, живопистта и поезията. Оставил ни е над 3000 страници, нещо подобно на наскоро появилите се седем тома спомени на Симеон Радев (към тях също се отнесохме с безразличие, макар те да са съкровище!). Издателство „Рива“ ни предлага подборка от най-интересните страници, свидетелстващи за размерите на чумната епидемия от 1665 г. и за Големия пожар в Лондон през 1666 г.&lt;/p&gt;

&lt;p&gt;==&lt;/p&gt;

&lt;p&gt;Пийпс осъзнава, че трудолюбието му помага, тъй като живее сред толкова много мързеливи хора, че работливият им става необходим, защото не могат да направят нищо без него. Той детайлно описва света на благородниците, споделя слуховете за силните на деня, великолепно предава фалша на нравите, който като че ли си остава непроменен. Не е мислител като Монтен или мизантроп като Джонатан Суифт, затова можем да му се доверим, че откровено и непреднамерено представя потока на времето и вечните типично човешки страсти.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/10a.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Завършвам с една книга – епоха, както като съдържание, така и като художествено оформление. Издателство „Захарий Стоянов“ ни поднася &lt;strong&gt;„Наполеон за Наполеон&lt;/strong&gt;“, автобиографията на императора, редактирана от &lt;strong&gt;Съмърсет де Шер&lt;/strong&gt;. По време на заточението си на остров Света Елена Наполеон диктува мемоари, издадени наскоро в пълния си обем на руски в поредицата „Литературное наследство“ в два огромни тома. Починалият през 1995 г. на 84 години английски историк Съмърсет де Шер, представил през 1951 г. „Коментарите“ на Юлий Цезар, се е заел с нелеката задача да подбере най-интересното от изповедите на Наполеон и да го превърне в увлекателен роман от първо лице: проследяваме живота на Корсиканеца от детството му до поражението при Ватерлоо през 1815 г.&lt;/p&gt;

&lt;p&gt;==&lt;/p&gt;

&lt;p&gt;Българското издание е обогатено с над сто репродукции, което го превръща в уникално, а от корицата ни гледа знаменитата картина на Жак-Луи Давид „Наполеон преминава прохода Сен Бернар през 1801 година“, която се намира в двореца „Шарлотенбург“ в Потсдам. Мъжът, обрекъл на смърт стотици хиляди французи, но останал кумир за трагичните герои на Стендал Жюлиен Сорел и Фабрицио дел Донго, предвестникът на сатрапите от 20 век, разказва не само за военните си кампании, но и за нещастната си любов и за развода с Жозефин.&lt;/p&gt;

&lt;p&gt;==&lt;/p&gt;

&lt;p&gt;Оформлението на това събитие в културния ни живот е дело на художника Филип Зидаров, а преводът е на Здравко Йорданов. Няма да намерите в текста нито дума съжаление, а само възгласа, с който са загивали и дедите ни: „Няма сила, способна да пороби ентусиазма на един сърцат народ, който потомството ще величае. На оръжие!“ Два века по-късно все още има хора, които повтарят безмозъчно подобни възгласи. Историческата литература има благородната мисия да ги възпре или поне малко да ги отрезви. За съжаление, много често тя продължава да ги подбужда и към обратното, тъй като подтикването към посочване на врагове не секва. Какви са причините за заложената в нас агресия и за преследващото ни като прокоба разделение, ще се опитаме да открием с други художествени творби в близките четвъртъци.&lt;/p&gt;
</description>
        <pubDate>Thu, 25 Feb 2021 00:00:00 +0000</pubDate>
        <link>/bookreviews/2021/02/25/20-01-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%B3%D0%BE%D1%80%D0%B0%D0%BD-%D0%B2%D0%BE%D0%B9%D0%BD%D0%BE%D0%B2%D0%B8%D1%87-%D0%B1%D1%8A%D1%80%D0%B4%D0%B0%D1%80%D0%BE%D0%B2-%D0%B4%D0%BE%D0%B1%D1%80%D0%B8-%D0%B1%D0%BE%D0%B6%D0%B8%D0%BB%D0%BE%D0%B2-%D0%BD%D0%B5%D0%B4%D0%B0-%D0%B0%D0%BD%D1%82%D0%BE%D0%BD%D0%BE%D0%B2%D0%B0-%D0%B8-%D0%BE%D1%89%D0%B5.html</link>
        <guid isPermaLink="true">/bookreviews/2021/02/25/20-01-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%B3%D0%BE%D1%80%D0%B0%D0%BD-%D0%B2%D0%BE%D0%B9%D0%BD%D0%BE%D0%B2%D0%B8%D1%87-%D0%B1%D1%8A%D1%80%D0%B4%D0%B0%D1%80%D0%BE%D0%B2-%D0%B4%D0%BE%D0%B1%D1%80%D0%B8-%D0%B1%D0%BE%D0%B6%D0%B8%D0%BB%D0%BE%D0%B2-%D0%BD%D0%B5%D0%B4%D0%B0-%D0%B0%D0%BD%D1%82%D0%BE%D0%BD%D0%BE%D0%B2%D0%B0-%D0%B8-%D0%BE%D1%89%D0%B5.html</guid>
        
        <category>Колонката на Георги Цанков</category>
        
        <category>Георги Цанков</category>
        
        <category>Absolvo te</category>
        
        <category>Георги Бърдаров</category>
        
        <category>Георги Божилов</category>
        
        <category>Цанко Серафимов</category>
        
        <category>Марк Солонин</category>
        
        <category>Девети</category>
        
        <category>Кирил Камбарев</category>
        
        <category>Неда Антонова</category>
        
        <category>Смокинята</category>
        
        <category>Горан Войнович</category>
        
        <category>Цанко Живков</category>
        
        <category>Самюел Пийпс</category>
        
        <category>Наполеон</category>
        
        
        <category>bookreviews</category>
        
      </item>
    
      <item>
        <title>&quot;Бразилски храст&quot; - разходка из географията, времето и музиката</title>
        <description>&lt;p&gt;На разходка из географията, времето и музиката ни отвеждат разказите на Велина Минкова, събрани в сборника “Бразилски храст” (Колибри, 2018). Космополитизмът на авторката, която е родена в България, учила е в Америка, а в момента живее във Франция, отвежда и нас по тези места, подобно на гид, притежаващ особено чувство за игрив и кокетлив хумор, свежа самоирония и светла лекота, с която гледа на живота.&lt;/p&gt;

&lt;p&gt;==&lt;/p&gt;

&lt;p&gt;Много от тези разкази не са писани директно на български, а са преведени и преработени от оригиналите си на английски в книгата “Red Shorts” на Велина. Може би за да не звучат съвсем като преводна литература и за да се свържат емоционално с българския читател, дори и в тези от тях, които се развиват изцяло в чужбина, срещаме неизбежния български герой - било като козметичка, било като улична музикантка, било като студент или дете на посланици по времето на соца.&lt;/p&gt;

&lt;p&gt;==&lt;/p&gt;

&lt;p&gt;Именно около края на соца и в първите години на прехода, когато се разрастват и много от младежките, предимно музикални, субкултури, се развиват и повечето български сюжети, в които авторката - от името на героите си в първо лице, зад които ни се струва, че наднича самата тя - се връща в детството си и тийнейджърските си години, маркирани от нея културно и музикално, но и чрез любвеобилно разполагане по страниците на много от битовите реалии от тези времена - предмети, храни, дрехи, марки и др. Един носталгичен каталог на личното и интимно, но споделено от поколенията минало, който родените през 70-те и израстналите през 80-те и 90-те няма как да не разпознаят.&lt;/p&gt;

&lt;p&gt;==&lt;/p&gt;

&lt;p&gt;Особено силно е присъствието на онази субкултура в разкази като “Джудаса” - прякора на първото тийнейдърско увлечение на героинята, чието име дори тя не знае, но затова пък прозвище достатъчно красноречиво, за да възкреси спомените ни от летен Созопол през 80-те и 90-те, за младите дългокоси неформали около “Кравай”, за музиката, чрез която се разпознавахме и събирахме, и за цялостната динамика на отношенията от онова време на купони, нудистки къпания, напивания и ганджа. Малко по-назад във времето се връщаме с разкази като “Сватба” или “Леля Мария”, в който около образа на лелята, която чисти един софийски апартамент, се концентрира картата на цяло едно детство из дворовете, улиците, сладкарниците на онази близка до сърцето ни София.&lt;/p&gt;

&lt;p&gt;==&lt;/p&gt;

&lt;p&gt;Смяната на политическите времена в началото на 90-те пък е особено ясно и лично предадена в разказа “Херкулес ЕООД” - история за ученици хамали, които в годините на свободното преселение към столицата и засилената смяна на жилища трябва да пренесат старите вещи от апартамента на една болна и възрастна жена. Нейният апартамент, превърнал се във вехтошарник за стари спомени, е като миналото, което тя не иска да изхвърли, но което трябва да бъде събрано и изнесено заедно със снимките от младостта й на Хаинбоаз - буквално от създаването на републиката. Минало, което вече се разпада в ръцете ни и от чиито навити на рула пропагандни плакати извират хлебарки.&lt;/p&gt;

&lt;p&gt;==&lt;/p&gt;

&lt;p&gt;В “Бразилски храст” и “Плъх” Велина ни отвежда в Париж, сред младите леви интелектуалци от 68-а и сред боботата (хипстърите) от началото на хилядолетието, описвайки ни един град близо до клишетата за хилядите туристи, но през погледа на някой роден там, който го познава откъм влажните и мрачни сгради и от местата, където обитават плъховете. “Черква” ни води при младите имигранти студенти в Лос Алджелис, които се стичат в българската църква наясно как носталгията им е в противоречие с факта, че вероятно всички у дома им завиждат за това, че през преломната 1990 г. вече са се озовали в мечтания от десетилетия насам свят. В “Гласове” разбираме, че онова, което отличава децата на българските посланици в Англия от тези на другите, е, че те не пеят песни за великденския концерт, защото би трябвало да са от атеистична държава. Един от любимите ми разкази “Фиш” пък отново ни връща под холивудските хълмове, за да ни разкаже по нов начин приказката за златната рибка - една история а ла магически реализъм за това как се отплаща (дори и материално) любовта, когато й се посветиш, и какво струва недоверието и колебанието.&lt;/p&gt;

&lt;p&gt;==&lt;/p&gt;

&lt;p&gt;В последния разказ с любопитство научаваме за първите дни от съществуването на издателство “Колибри”, издало сборника на Велина Минкова, през нейната, този път като че ли изцяло биографична история, за първите й стъпки като преводач от английски.&lt;/p&gt;

&lt;p&gt;==&lt;/p&gt;

&lt;p&gt;“Бразилски храст” събира разкази с различна дължина, структура, топоси и времена. Онова, което ги обединява, е езикът, умението на Велина Минкова да описва преживявания ежедневни, близки, естествени за определена възраст или среда, да води любопитството ни и да ни сближава с героите си по един изключително непосдредствен начин. Тя разказва истории, в които краят често идва внезапно, оставяйки читателят сам да донапише историята, или пък - защо не - да я остава именно такава, отворена. Нейният стил използва един изключително лек и приятен разговорен езиков регистър, който не разчита на орнаментика, а директно и непресторено скицира героите си и техните генерични изживявания.  Струва си да споменем и умението на авторката да вмъква еротиката и сексуалността в наратива, с искреност и директност, която ги прави напълно естествени и нито пошли, нито изкуствени и неумели. За нейната ведра ироничност вече споменах - тя отваря разказа, прави го още по-достъпен, подобен на задушевно споделяне.&lt;/p&gt;
</description>
        <pubDate>Thu, 25 Feb 2021 00:00:00 +0000</pubDate>
        <link>/bookreviews/2021/02/25/15-32-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D1%85%D1%80%D0%B0%D1%81%D1%82.html</link>
        <guid isPermaLink="true">/bookreviews/2021/02/25/15-32-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D1%85%D1%80%D0%B0%D1%81%D1%82.html</guid>
        
        <category>Велина Минкова</category>
        
        <category>Бразислки храст</category>
        
        <category>Колибри</category>
        
        <category>разкази</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>&quot;Кръг&quot; възраждат творбите на Кърт Вонегът в нови издания</title>
        <description>&lt;p&gt;Още през 50-те година на XX век Кърт Вонегът разбива всички клишета и стереотипи в американската литература със своя революционен стил и теми, които засягат болезнени за съвременното общество въпроси. Той бързо се превръща в един от най-ярките, най-награждавани, най-обсъждани и най-четени съвременни писатели.&lt;/p&gt;

&lt;p&gt;==&lt;/p&gt;

&lt;p&gt;На 22 февруари по книжарниците излезе първият роман на култовия автор – „Механично пиано“. От издателство „Кръг“ обявяват, че се готвят да преиздадат Вонегът “във вида, в който заслужава” – предстои колекция с твърди корици и впечатляващ нов дизайн, дело на Милена Вълнарова. Преводът е на Боян Николаев, претворил на български автори като Ърнест Хемингуей, Греъм Грийн, Стивън Кинг и Дийн Кунц.&lt;/p&gt;

&lt;p&gt;==&lt;/p&gt;

&lt;p&gt;Дебютният роман на легендарния писател „Механично пиано“ е публикуван през 1952 г. Тази дистопия е частично вдъхновена от времето, когато Вонегът работи в „Дженерал електрикс“ и изследва негативното въздействие на технологията върху качеството на живот.&lt;/p&gt;

&lt;p&gt;==&lt;/p&gt;

&lt;p&gt;След Втората промишлена революция машините са окупирали човешкия труд, доказвайки превъзходството си като по-бързи, по-ефективни и почти безгрешни. Елитът от инженери и мениджъри съблюдава безукорната производствена дейност, докато ден след ден и тяхната работа бива механизирана.&lt;/p&gt;

&lt;p&gt;==&lt;/p&gt;

&lt;p&gt;Пол Протей е „галеник на съдбата“ – инженер на престижен пост, с висока заплата, амбициозна съпруга и бляскаво бъдеще. В него обаче започват да се зараждат съмнения относно индустриализация, от която самият той е част. В един момент Пол си дава сметка, че ценностите, в които вярва, са напълно несъвместими с тези, според които е принуден да живее.&lt;/p&gt;

&lt;p&gt;==&lt;/p&gt;

&lt;p&gt;С неподражаемата си ирония Вонегът наднича през пукнатините на една съвършено смазана система, в която никой не е лишен от препитание, дом или удобства. А щом нищетата е заличена от света, би трябвало всички да са удовлетворени. Но непогрешимата механична логика не успява да предвиди усещането за безсмислие и безполезност, когато човечеството е лишено от друга своя основна потребност – съзидателността. Възможен ли е среден път, или всичко е изначално предначертан омагьосан кръг, в който саботьорът е самата човешка природа?&lt;/p&gt;

&lt;p&gt;==&lt;/p&gt;

&lt;p&gt;Кърт Вонегът (1922 – 2007) е американски писател, автор на четиринайсет романа, множество разкази, пиеси и нехудожествени текстове. Участието му във Втората световна война оставя траен белег в съзнанието му и в цялостното му творчество. Острото негодувание на Вонегът към функционирането на човешкото общество се проявява във всеки ред на безкомпромисната му сатира.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/mehanichno-piano-raztvor.jpg&quot; alt=&quot;&quot; /&gt;&lt;/p&gt;
</description>
        <pubDate>Wed, 24 Feb 2021 00:00:00 +0000</pubDate>
        <link>/newbooks/2021/02/24/13-26-%D0%BA%D1%80%D1%8A%D0%B3-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D1%82-%D1%82%D0%B2%D0%BE%D1%80%D0%B1%D0%B8%D1%82%D0%B5-%D0%BD%D0%B0-%D0%BA%D1%8A%D1%80%D1%82-%D0%B2%D0%BE%D0%BD%D0%B5%D0%B3%D1%8A%D1%82-%D0%B2-%D0%BD%D0%BE%D0%B2%D0%B8-%D0%B8%D0%B7%D0%B4%D0%B0%D0%BD%D0%B8%D1%8F.html</link>
        <guid isPermaLink="true">/newbooks/2021/02/24/13-26-%D0%BA%D1%80%D1%8A%D0%B3-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D1%82-%D1%82%D0%B2%D0%BE%D1%80%D0%B1%D0%B8%D1%82%D0%B5-%D0%BD%D0%B0-%D0%BA%D1%8A%D1%80%D1%82-%D0%B2%D0%BE%D0%BD%D0%B5%D0%B3%D1%8A%D1%82-%D0%B2-%D0%BD%D0%BE%D0%B2%D0%B8-%D0%B8%D0%B7%D0%B4%D0%B0%D0%BD%D0%B8%D1%8F.html</guid>
        
        <category>Кърт Вонегът</category>
        
        <category>роман</category>
        
        <category>нова книга</category>
        
        <category>Механично пиано</category>
        
        <category>Кръг</category>
        
        
        <category>newbooks</category>
        
      </item>
    
      <item>
        <title>Сборникът &quot;Модерна любов&quot; - истински истории за любов, загуба и изкупление</title>
        <description>&lt;blockquote&gt;
  &lt;p&gt;&lt;em&gt;“Уязвимостта е онова, което вдъхва живот на всички любовни истории.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Рядко посягам към сборници, особено на любовна тема, но &lt;strong&gt;“Модерна любов: истински истории за любов, загуба и изкупление”&lt;/strong&gt; (Хермес, 2021) е кристализирал от хилядите есета в дългогодишната едноименна колонка “Модерна любов” на в. “Ню Йорк таймс”. Подбрани от главния й редактор Даниъл Джоунс, тези истории, повечето от които писани от професионални писатели, потвърждават убеждението му, че любовта може да се опише много по-добре чрез примери вместо чрез определения. Разказите дават именно примери за трите емоции, или импулси, които според Джоунс съставят любовта: желание, уязвимост и смелост.&lt;/p&gt;

&lt;p&gt;==&lt;/p&gt;

&lt;p&gt;“Тези истории ужасяват и поучават. Те ще ви разсмеят, ще накарат сърцето ви да се свива и ще ви разплачат. От време на време (признавам) дори не звучат толкова съвременно. Но винаги отварят черупката на човешката любов, за да разкрият тъмната красота в нея”, пише в предговора към сборника Джоунс.&lt;/p&gt;

&lt;p&gt;==&lt;/p&gt;

&lt;p&gt;Той уточнява, че когато през 2004 г. започват да списват колонката, редакторите решават да интерпретират любовта в по-широкото й понятие, за да не ограничават историите само до романтичната любов, а да представят както мрачните, така и светлите й страни, да се задълбочават както в радостите, така и в болката. Действително на моменти този сборник звучи като обединен от темата не на любовта, а на загубата - такава обаче, през която се постига дълбоко прозрение за себе си и за смисъла на живота. Не е ли всъщност любовта именно това - готовност да бъдеш уязвим, да забравиш себе си в името на другия, да осмислиш притежанието понякога чрез отнемането?&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Връзка, която не се е получила, не е провал”.&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Разделен на четири части, сборникът се опитва да обхване различните аспекти на обичта. В първата са събрани истории на хора, които все още не са обвързани и са в активно търсене на половинките си, но най-вече на себе си. Тя засяга фазата преди усядането, когато се опитваме да установим параметрите на личността си чрез партньорите си и когато, уви, повечето от опитите ни за взаимност се провалят. Някои от тях свършват поради несъвместимост във възрастта или характерите, други - поради незрялост и неспособност да се отворим, трети - поради липса на воля за преодоляване на предварителните илюзии, но много са просто етап от процеса на развитието ни и в този смисъл загубата им е урок по пътя на зрелостта. На този етап човек все още мисли, че:&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“… не мога да съм самата себе си, когато сериозно търся любовта, когато единственото, за което мисля, е бъдещето. За да спечелим някой човек, ние си мислим, че трябва да сме идеалната версия на себе си. Когато обаче сърцето ни е застрашено, ни се струва невъзможно да си позволим да сме уязвими.”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Втората част - “Мисля, че те обичам”, е посветена на хора, които се откриват и постигат взаимността, понякога дори и в последния момент. Това са истории за приемането и компромиса и за готовността да допуснеш някого напълно с всичките му особености. Тук има истории за това да се откажеш от привилегиите на ергенството и ненужните си нагласи (например че няма нужда от брак, за да я има любовта). Или пък да откриеш обичта на много късна възраст, когато вече “бяхме преживели достатъчно от възходите и паденията на живота, за да знаем кои сме и да се научим да правим компромиси”. Или да откриеш идентичността си благодарение на другия, като в разказа за отдадената християнка, която открива, че е лезбийка и избира единението с любимата си пред брака с църквата. Или търпеливо да прозреш, че “чудесният брак може да компенсира цели 20 години на ужасни срещи”. Тук е историята на парализираният след детски паралич, който открива своята жертвоготовна и грижовна любима, но и историята на жената, която търси втора съпруга на мъжа си сред читателките, тъй като умира от рак (и действително почива десет дни след публикуването на есето).&lt;/p&gt;

&lt;p&gt;==&lt;/p&gt;

&lt;p&gt;Третата част е посветена на преодоляването на трудностите в установените връзки. Тук има истории за това как ракът може да изцери един брак чрез грижата за другия. За предизвикателството на отвореното осиновяване и за това, че обич е да имаш силата да се погрижиш за живота си в името на детето си. За майката, която не може да чуе песен на “Бийтълс”, защото й напомня за най-голямата загуба в живота й. За това какво е да осиновиш тийнейджър и как “трайното семейство не е нещо, което просто съществува, а нещо което избираш година след година”. За силата да станеш майката, която сама си нямала. За брака не като съревнование, а като сила да продължиш играта и да играеш за победата на другия. За волята да откажеш алкохола заради другия. За майката, която се опитва да обясни на читателките защо синът й аутист е способен да ги обича, дори да не може емпатично и социално да комуникира.&lt;/p&gt;

&lt;p&gt;==&lt;/p&gt;

&lt;p&gt;Четвъртата част отново е посветена на семейни проблеми. Жена, решила да няма деца, за да не ги обича отчаяно и да “загуби същността си”, трябва да поеме функциите на майка за племенниците си, чиято истинска майка умира от рак. Мъж, дългогодишен донор на сперма, се запознава с децата си и се събира с една от майките, излизайки от анонимността си. Съпруга, която се разделя с мъжа си, но има привилегията да затвори вратата зад живота му - защото всички имаме нужда от такъв човек.&lt;/p&gt;

&lt;p&gt;==&lt;/p&gt;

&lt;p&gt;Една от най-силните истории в този сборник е тази на Елизабет Фицсимънс, която разказва как тя и съпругът й са осиновили китайско момченце, което - когато са отишли на място да го вземат - се е оказало много болно, с увреждания и вероятност да остане парализирано за цял живот. Когато обаче им предложили да го заменят с друго бебе, отговорът им бил: “Не искаме друго бебе. Искаме си нашето, онова, което спи ето там. Това е нашата дъщеря”. Както пише Джоунс в предговора: “Това е любовта. Всеки може да я има. Изисква се единствено малко смелост. Или пък много.”&lt;/p&gt;
</description>
        <pubDate>Wed, 24 Feb 2021 00:00:00 +0000</pubDate>
        <link>/bookreviews/2021/02/24/11-21-%D1%81%D0%B1%D0%BE%D1%80%D0%BD%D0%B8%D0%BA%D1%8A%D1%82-%D0%BC%D0%BE%D0%B4%D0%B5%D1%80%D0%BD%D0%B0-%D0%BB%D1%8E%D0%B1%D0%BE%D0%B2-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B8%D1%81%D1%82%D0%BE%D1%80%D0%B8%D0%B8-%D0%B7%D0%B0-%D0%BB%D1%8E%D0%B1%D0%BE%D0%B2-%D0%B7%D0%B0%D0%B3%D1%83%D0%B1%D0%B0-%D0%B8-%D0%B8%D0%B7%D0%BA%D1%83%D0%BF%D0%BB%D0%B5%D0%BD%D0%B8%D0%B5.html</link>
        <guid isPermaLink="true">/bookreviews/2021/02/24/11-21-%D1%81%D0%B1%D0%BE%D1%80%D0%BD%D0%B8%D0%BA%D1%8A%D1%82-%D0%BC%D0%BE%D0%B4%D0%B5%D1%80%D0%BD%D0%B0-%D0%BB%D1%8E%D0%B1%D0%BE%D0%B2-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B8%D1%81%D1%82%D0%BE%D1%80%D0%B8%D0%B8-%D0%B7%D0%B0-%D0%BB%D1%8E%D0%B1%D0%BE%D0%B2-%D0%B7%D0%B0%D0%B3%D1%83%D0%B1%D0%B0-%D0%B8-%D0%B8%D0%B7%D0%BA%D1%83%D0%BF%D0%BB%D0%B5%D0%BD%D0%B8%D0%B5.html</guid>
        
        <category>Модерна любов</category>
        
        <category>Даниъл Джоунс</category>
        
        <category>Хермес</category>
        
        <category>сборник</category>
        
        <category>разкази</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>&quot;Смокинята&quot; на Горан Войнович - семейна сага за паметта, бягствата и принадлежността</title>
        <description>&lt;blockquote&gt;
  &lt;p&gt;&lt;em&gt;“Винаги всичко е от обич. Единствено любовта не е от обич”.&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Обикнах Горан Войнович още от първия му издаден у нас роман - “Югославия, моя страна”. С последния си - “Смокинята” - той не само затвърди, но и категорично засили това чувство. Още повече че и двете книги разглеждат малко или много сходни вечни теми, сред които и тази за паметта. Припомняйки си рецензията за предишния му роман (&lt;a href=&quot;https://literaturnirazgovori.com/bookreviews/2019/07/31/10-54-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%8E%D0%B3%D0%BE%D1%81%D0%BB%D0%B0%D0%B2%D0%B8%D1%8F-%D0%BC%D0%BE%D1%8F-%D1%81%D1%82%D1%80%D0%B0%D0%BD%D0%B0-%D0%B3%D0%BE%D1%80%D0%B0%D0%BD-%D0%B2%D0%BE%D0%B9%D0%BD%D0%BE%D0%B2%D0%B8%D1%87.html&quot;&gt;виж я тук&lt;/a&gt;), откривам например следните думи, които в пълна сила важат и за героите на “Смокинята”, заел вече първото място в личната ми класация като много по-личната му и тиха книга:&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Всички тези хора са пленници на паметта и на това, което можем да наречем тяхната “предишна история”… “Като че ли всеки на Балканите има такава, по-голяма, от него предишна история, която едновременно да го мотивира и извинява”.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Въпреки традиционното си умение да осигурява широкомащабен фон на личните човешки преживявания, в “Смокинята” Войнович приближава още по-близо обектива към &lt;strong&gt;дълбоко интимната семейна история на няколко поколения&lt;/strong&gt;, превръщайки текста в класическа семейна сага. Разказът върви и по хоризонтала - разглеждайки отношенията между три женени двойки: Александър и Яна (бабата и дядото), Весна и Сафет (майката и бащата) и Ядран и Аня (синът, който е и разказвач, и съпругата му), и по вертикала, проследявайки връзките между родители и деца от различните поколения - следвоенното на социализма, това от югославските войни и днешното.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Формалната сюжетна завръзка тръгва от смъртта на Александър&lt;/strong&gt;, патриарха на фамилията. Между кончината на дядо му и необяснимото напускане на съпругата му Аня, разказвачът Ядран се опитва да разплете мрежата от семейни истории, пръснати по картата на бивша Югославия. Той проследява важните събития, маркирали влюбване, страст, измяна, заблуда, разочарования, предателства, конфликти, отхвърляне, бягство и т.н.&lt;/p&gt;

&lt;p&gt;==&lt;/p&gt;

&lt;p&gt;Една от централните теми в този може би най-добър до момента роман на Войнович засяга &lt;strong&gt;паметта и забравата, и начина, по който те боравят с миналото&lt;/strong&gt;. Войнович ни предоставя три поне привидно противоречащи си тези.&lt;/p&gt;

&lt;p&gt;==&lt;/p&gt;

&lt;p&gt;Според едната документирането на миналото (например чрез снимки, както обсесивно това се случва днес) отнема свободата ни да го &lt;em&gt;(из)&lt;/em&gt;мислим, да го изфантазираме, да го освободим от капана на конкретиката и да го нагодим към вътрешните си нужди да помним онова, което искаме и както го искаме. Идеята е, че &lt;strong&gt;човешката свобода се осъществява и чрез контрола върху паметта&lt;/strong&gt;. В този смисъл конкретното, което е запечатала в мига една снимка например, може да е много по-малко истинско от онова отвъд този момент, неразказаното, което можем да си въобразяваме и нагласяме, да подбираме и пренареждаме. Човек може и има право да разкаже миналото си както сам иска, чрез “истории, съставени по спомен, романтични истории, прекроени според собственото ни желание и потребност”. “Не искам нищо да дава форма на спомените ми, да ми напомня за онова, което съм забравила. Ако съм забравила, значи така е трябвало”, казва героинята Весна.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Животът за тях наистина представляваше онова, което те самите бяха запомнили, а нас ни принуждават да си спомняме всичко, натрапват ни собствения ни живот по калъпа на чуждите желания. Ние вече нямаме свобода. Понеже свободата е в прекрояването, в измамите, в измислянето, в залъгването. На себе си и на другите. Това е свободата. Да се виждаш такъв, какъвто искаш да се видиш, а не такъв, какъвто те виждат другите. Ние не сме свободни, защото приемаме образа си от огледалото.”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Другата наглед противоположна теза, свързана с паметта, е че &lt;strong&gt;“споменът не лъже, споменът знае”&lt;/strong&gt; и е способен да ни изобличи, дори когато залъгваме себе си. Човек неизбежно е принуден да се срещне с тази истина, както това става с Ядран по отношение на собствения му брак. Както става и с другите герои.&lt;/p&gt;

&lt;p&gt;==&lt;/p&gt;

&lt;p&gt;Третата теза е тази, че ако не сме помнени, &lt;strong&gt;ако не присъстваме в паметта поне на най-близките си, то това е равносилно на това съществуването ни да бъде изтрито&lt;/strong&gt;. Тази теза се драматизира в историята на сенилната Яна, която постепенно губи паметта си и по този начин сякаш изтрива живота, който са имали с Александър, изтрива самия него, който е принуден да се превърне в общия им събирач на спомени, сякаш трохи по пътя на спасението. Забравата е безпощадна, защото за нея всички спомени са с еднаква стойност, тя не подбира и не спазва ред, не отчита степента на важност на преживяното от нас.&lt;/p&gt;

&lt;p&gt;==&lt;/p&gt;

&lt;p&gt;“Смокинята” е роман и за свободата и бягствата. Той драматизира &lt;strong&gt;любовта като територия на самоналожена несвобода&lt;/strong&gt;, от която крилете на човек закърняват. И в трите поколения бягството се случва, за да остави след себе си разочарование, горчивина и неудовлетвореност и да промени тъканта на взаимоотношенията. Но противоречието със силния вътрешен инстинкт към самота и независимост, към еманципиране, в крайна сметка е решен в полза на любовта. В този смисъл “Смокинята” е и книга за силата на принадлежността на фона на изначалната изкорененост на човешките същества - принадлежността към жена, към семейство, към родина, към наратива на миналото.&lt;/p&gt;

&lt;p&gt;==&lt;/p&gt;

&lt;p&gt;Книгата на Войнович е и книга за безбройните начини, по които не се разбираме, за омразата и гнева, които нямат ясен източник, за самотата (“не е нужно да си сам, за да си самотен”), за приемствеността и това, че може би в света няма твои собствени стъпки, а само стъпките на другите, в които стъпваш, за нещата, които премълчаваме, когато трябва да говорим, и за онези, които казваме, когато трябва да си замълчим. И в този роман словенският писател пресъздава един свят на объркани и преплитащи се национални идентичности, места и “родини”, около които променящият се свят вдига нови граници.&lt;/p&gt;

&lt;p&gt;==&lt;/p&gt;

&lt;p&gt;“Смокинята” отправя и &lt;strong&gt;дръзко предизвикателство към доверието на читателя&lt;/strong&gt;, поставяйки на дневен ред въпроса за фикционалността в писането, но и изобщо в живота, както и за ролята на въображението в процеса на помнене. Във връзка с темата за паметта, която споменахме, разказвачът на Войнович в крайна сметка ни разкрива, че всички разказани от него истории, тяхното навързване и аргументиране, мотивите на героите му и причините за техните постъпки, са всъщност в огромна степен измислени. Това се поддържа и от особения статут на разказваческата гледна точка - тя е от първо лице единствено число, но същевременно - и невъзможно - е всевиждаща, като влиза в съзнанието на всеки герой във всяко едно време. Ето какво казва Ядран:&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Моята история е измислена, с помощта на въображението свързах спомените си помежду им, тази разбъркана колекция от картини и гласове, подредих ги в логична, подходяща според мен последователност. Запълних с измишльотини всички празнини в историите на Александър и Сафет, които не ми беше писано да науча, и то така, че тяхната цялост да е колкото се може по-благосклонна към мен. Признавам, Аня. Сглобих цялата история така, че да мога в нея да намеря онова, което търсех. Оправдания за своите действия, за страховете си, разочарованията и копнежите, причини за своята обиденост, за гнева. Да, права си, тази история е моята конспиративна теория, създадена, за да ме оправдава пред самия мен и пред другите, преди всичко пред теб, Аня. Обяснява ме, прехвърля отговорността от мен на външни, независещи от мен обстоятелства.”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;На последно място ми се иска да спомена и стила на Горан Войнович, който пише с тиха, но неистова емоционалност, с любов и усет към думите. Неговите красиви дълги изречения, които следват потока на съзнанието, се четат със затаен дъх, а много от фразите му са със стойността на афоризми.&lt;/p&gt;

&lt;p&gt;==&lt;/p&gt;

&lt;p&gt;Ще спестя обясняването на централната метафора в този роман, който носи името й - смокиновото дърво в двора на починалия Александър. Ще ви оставя само с още един по-дълъг цитат:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Клонът се изви силно под тежестта ми и изглеждаше сякаш ще се счупи, цялото дърво се залюля заедно с мен, но дори и в този момент не изпитах страх, а само сигурност, че ще стигна там, където трябва да стигна. С другия си крак потърсих съседния клон и разпределих тежестта си, а след това изчаках люлеенето на короната да намалее.&lt;/em&gt; &lt;br /&gt;
&lt;br /&gt;
==&lt;/p&gt;

  &lt;p&gt;&lt;em&gt;Бях твърде високо. Всяко мое движение разклащаше короната и всеки миг можех да се сгромолясам долу, но продължавах да се протягам безгрижно на всички страни, както когато бях дете и вярвах, че нищо не може да ми се случи. Накланях се ту на едната, ту на другата страна и опипвах клоните, които можех да достигна с ръцете си.&lt;/em&gt;&lt;/p&gt;

  &lt;p&gt;==&lt;/p&gt;

  &lt;p&gt;&lt;em&gt;Бях решен да обърна всички листа на дървото. Знаех, че моята смокиня се крие под едно от тях и ще я достигна, ако само още малко се протегна, ако само още малко се преместя, ако успея да сграбча и придърпам към себе си и онзи буен клон там накрая. Само още малко по-високо да се покатеря. Там, горе, на онзи тънък клон, със сигурност е смокинята, която търся. Смокинята, която ще откъсна тази нощ.”&lt;/em&gt;&lt;/p&gt;
&lt;/blockquote&gt;
</description>
        <pubDate>Tue, 23 Feb 2021 00:00:00 +0000</pubDate>
        <link>/bookreviews/2021/02/23/12-07-%D1%81%D0%BC%D0%BE%D0%BA%D0%B8%D0%BD%D1%8F%D1%82%D0%B0-%D0%BD%D0%B0-%D0%B3%D0%BE%D1%80%D0%B0%D0%BD-%D0%B2%D0%BE%D0%B9%D0%BD%D0%BE%D0%B2%D0%B8%D1%87-%D1%81%D0%B5%D0%BC%D0%B5%D0%B9%D0%BD%D0%B0-%D1%81%D0%B0%D0%B3%D0%B0-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%B8-%D0%B1%D1%8F%D0%B3%D1%81%D1%82%D0%B2%D0%B0%D1%82%D0%B0.html</link>
        <guid isPermaLink="true">/bookreviews/2021/02/23/12-07-%D1%81%D0%BC%D0%BE%D0%BA%D0%B8%D0%BD%D1%8F%D1%82%D0%B0-%D0%BD%D0%B0-%D0%B3%D0%BE%D1%80%D0%B0%D0%BD-%D0%B2%D0%BE%D0%B9%D0%BD%D0%BE%D0%B2%D0%B8%D1%87-%D1%81%D0%B5%D0%BC%D0%B5%D0%B9%D0%BD%D0%B0-%D1%81%D0%B0%D0%B3%D0%B0-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%B8-%D0%B1%D1%8F%D0%B3%D1%81%D1%82%D0%B2%D0%B0%D1%82%D0%B0.html</guid>
        
        <category>Смокинята</category>
        
        <category>Горан Войнович</category>
        
        <category>ICU</category>
        
        <category>роман</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>Минималистичната проза на Лидия Дейвис, или за граматиката на света</title>
        <description>&lt;p&gt;Лидия Дейвис е един от най-важните съвременни американски разказвачи на кратка проза, която все още не е преведена у нас. Наскоро името й се появи единствено в атестация към българското издание на друга американска писателка - Лусия Бърлин, чиято гениалност беше преоткрита години след смъртта й благодарение на представителното издание “Наръчник за прислужници”, преведено у нас от изд. “Кръг” под заглавието “Събота идва” (виж рецензия за сборника на Бърлин тук).&lt;/p&gt;

&lt;p&gt;==&lt;/p&gt;

&lt;p&gt;Лидия Дейвис е родена в семейство на писатели и преподаватели, в което езикът и литературата са задължителен обект на домашните разговори. Самата тя става преводач, преподавател и автор на множество сборници с кратки разкази и един роман. На нея американците дължат превода на Du côté de chez Swann, първата част от “По следите на изгубеното време” на Пруст. През 70-те Дейвид е омъжена за писателя Пол Остър, с когото прекарват известно време във Франция, описано в някои от разказите й. Влияния върху нея могат да се открият от любимите й Кафка и Бекет, сравнявана е с Бруно Шулц и Роберт Валзер, а Джонатан Франзен я нарича “по-краткият Пруст сред нас”.&lt;/p&gt;

&lt;p&gt;==&lt;/p&gt;

&lt;p&gt;Сборникът &lt;strong&gt;“The Collected Stories of Lydia Davis”&lt;/strong&gt;, благодарение на който открих писателката, събира няколко нейни книги, писани между 1986 до 2007 г. Те я позиционират като един от съвременните майстори на свръхкратката, минималистична проза. Въпреки че разказите й варират от едно изречение до десетки страници, мнозинството от тях заемат средно по около страница и се разполагат някъде между поезията в проза, философията и художествената проза, но неизбежно носят аурата на експерименти. Експерименти най-често с езика и структурата (понякога с определени изрази или дори една единствена дума), но и с различни ситуации, проблеми, навици, възприятия и понятия.&lt;/p&gt;

&lt;p&gt;==&lt;/p&gt;

&lt;p&gt;Минимализмът на Дейвис присъства на различни нива: в краткостта на текстовете; в предимно безсюжетните й истории (дори по-дългите текстове са като набор от кратки, подобни на дневникови  вписвания); в генеричността на героите (които са повече типове, отколкото индивидуалности, и рядко носят имена, а в повечето случай са просто “той”, “тя”, “бебето”, “съпругът”, “майката”); в липсата на традиционно изградени сцени и диалози; в краищата (които често идват на един дъх и рязко и са по-скоро анти-кулминационни); в лишения от всякакви украшения език (описанията, където въобще ги има, не разчитат на прилагателни, каквито у Дейвис почти липсват) и от всякаква сантименталност тон (на моменти усещането е, че изкуствен интелект е писал текстовете).&lt;/p&gt;

&lt;p&gt;==&lt;/p&gt;

&lt;p&gt;Въпросният тон се дължи до голяма степен на квази-научния, квази-журналистически, аналитичен подход и език на Дейвис, с който тя по-скоро предава безпристрастно факти, класифицира и прави изложения, отколкото разказва. Много от разказите звучат като логически упражнения, мисловни експерименти, социологически изследвания. Други - като притчи, приказки, статии, дневници, афоризми, шеги, скоропоговорки, главоблъсканици, епиграми…&lt;/p&gt;

&lt;p&gt;==&lt;/p&gt;

&lt;p&gt;В един от любимите ми разкази “We Miss You”, например, Дейвис проучва 27 писма, писани от ученици до болно другарче. С привидно абсолютно равен и неемоционален тон тя ги подлага на социологически анализ по различни параграфи и изследва езика им, за да направи изводи за ежедневието, бита и характера на децата, с педантизъм, с който се пише статия за научно списание. Друга история е организирана като интервю с въпроси и отговори, в които обаче въпросите липсват - и следователно трябва да бъдат дописани от въображението на читателя. Трети разказ е написан като урок по френски, и т.н.&lt;/p&gt;

&lt;p&gt;==&lt;/p&gt;

&lt;p&gt;Едно от най-забележимите неща в прозата на Дейвис е нейната игра с вербалното, с езика и граматиката. Примери са разказа “Letter to a Funeral Parlor”, което представлява писмо до компанията, кремирала баща й, с което тя протестира срещу неологизма “cremains” (от кремиран и останки), или пък “Grammar Questions”, в който се чуди дали е правилно да се каже за баща й, че е жив, след като умира. И в двата случая нейният педантичен, хладно-аналитичен тон прикрива дълбоко трагични преживявания - болестта и смъртта на бащата, емоция, която тлее още по-чувствително, бидейки потушавана от контрола и остротата на рациото. Един от най-кратките “езикови” разкази е този:&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“They Take Turns Using a Word They Like,”:&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;“It’s &lt;em&gt;extraordinary&lt;/em&gt;,” says one woman.&lt;/p&gt;

&lt;p&gt;==&lt;/p&gt;

&lt;p&gt;“It &lt;em&gt;is&lt;/em&gt; extraordinary,” says the other.&lt;/p&gt;

&lt;p&gt;==&lt;/p&gt;

&lt;p&gt;Сред най-дългите й разкази са човешки портрети и биографии. Като например изложението на живота на две много възрастни жени в “Helen and Vi: A Study in Health and Vitality”, който звучи като подробно изследване на миналото и навиците им в търсене на причините за тяхното дълголетие. Или като биографиите на Мария Кюри и Филип Лорд Ройстън, в които стегнато са адаптирани исторически източници. Най-кратката автобиография е на Самюел Джонсън: “Заглавие: Samuel Johnson is Indignant”, текст: “that Scotland has so few trees.”) За Кафка пък тя пише цял отделен разказ, който разказва за опита му да покани на вечеря любимата си Милена.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/lydia_davis.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Въпреки че прозата на Лидия Дейвис е далеч от автобиографична и изповедална, много от обстоятелствата и събитията в живота й съвпадат с тези от страниците: краят на първия й брак, престоят във Франция, преместванията в различни места и апартаменти, децата, работата, грижите около родителите й, смъртта на баща й, професорското битие и проблеми и др. Така че най-често историите черпят от баналността на ежедневието, от повторяемостта на навиците и жалоните на човешкото поведение в различни разпознаваеми от всеки един от нас ситуации: изневяра, раздяла, желания, остаряване, смърт, самота, неврози, травми, слабости, проблеми с брака, децата, самоопределянето и т.н. По този начин разказите създават пейзажи на човешкото. Те обаче звучат много повече метафизично, отколкото тривиално. Повечето истории са интровертни, случват се в съзнанието на героя, в територията на “себе си”, на идентичността. Въпреки това, както казва един критик: “светът винаги диша във врата на героите на Дейвис”.&lt;/p&gt;

&lt;p&gt;==&lt;/p&gt;

&lt;p&gt;Казват още, че Дейвис пише за неща, които повечето автори биха подминали в подбора си на литературен материал. Затова пък им придава особено, до голяма степен мрачно, обаяние. Тя никога не казва повече от необходимото, дори когато ви се струва, че е многословна. В разказите й, подобно на клинични доклади, всяка дума е нужна, премерена, на място. Дейвис инспектира реалността, създавайки насторения, които често се доближават до чувството ни за алиенация и предстоене пред абсурда. Многото повторенията и педантичността на изложението пък изграждат почти трансовия ритъм на прозата й, който тя не изпуска до края.&lt;/p&gt;

&lt;p&gt;==&lt;/p&gt;

&lt;p&gt;Мнозина препоръчват Дейвис да не се чете наведнъж и сравняват това с препиването с алкохол. Напълно съгласна съм, че книгата й трябва да е на нощното ви шкафче и към нея да посягате спорадично, на глътки, както към речник или енциклопедия, каквото усещане носи този сборник. Речник на нашите състояния, тревоги, особености и навици, в който човешкото е обект на остра наблюдателност и един особен, подмолен хумор, граничещ с абсурдисткото и притежаващ забележителна интелектуална игривост.&lt;/p&gt;
</description>
        <pubDate>Mon, 22 Feb 2021 00:00:00 +0000</pubDate>
        <link>/bookreviews/2021/02/22/12-05-%D0%BC%D0%B8%D0%BD%D0%B8%D0%BC%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0%D1%82%D0%B0-%D0%BF%D1%80%D0%BE%D0%B7%D0%B0-%D0%BD%D0%B0-%D0%BB%D0%B8%D0%B4%D0%B8%D1%8F-%D0%B4%D0%B5%D0%B9%D0%B2%D0%B8%D1%81-%D0%B8%D0%BB%D0%B8-%D1%81%D0%B2%D0%B5%D1%82%D1%8A%D1%82-%D0%BA%D0%B0%D1%82%D0%BE-%D0%B5%D0%B7%D0%B8%D0%BA.html</link>
        <guid isPermaLink="true">/bookreviews/2021/02/22/12-05-%D0%BC%D0%B8%D0%BD%D0%B8%D0%BC%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0%D1%82%D0%B0-%D0%BF%D1%80%D0%BE%D0%B7%D0%B0-%D0%BD%D0%B0-%D0%BB%D0%B8%D0%B4%D0%B8%D1%8F-%D0%B4%D0%B5%D0%B9%D0%B2%D0%B8%D1%81-%D0%B8%D0%BB%D0%B8-%D1%81%D0%B2%D0%B5%D1%82%D1%8A%D1%82-%D0%BA%D0%B0%D1%82%D0%BE-%D0%B5%D0%B7%D0%B8%D0%BA.html</guid>
        
        <category>Лидия Дейвис</category>
        
        <category>разкази</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>Колонката на Георги Цанков: Захари Карабашлиев, Лусия Бърлин, Фокнър, Майкъл Кейн, Буковски и още</title>
        <description>&lt;p&gt;Има едно страхотно есе - „Траекторията на героя“, в антологията с разкази, новели и есета „Кратка история на самолета“ от Захари Карабашлиев, издадена през 2018 г. В него той разсъждава над идеите на големите модерни тълкуватели на митологията Джоузеф Кембъл и Кристоф Воглер. Особено подчертава един от проблемите, поставени от Воглер: „Срещнах се с творци от Източна Европа, които посочиха, че в техните култури съществува дълбок цинизъм към героичните усилия да се промени светът. Светът е такъв, какъвто е, всички усилия да се промени той са глупава загуба на време и така наречените герои, които се опитват да го променят, са обречени на провал.“ Веднага след тези думи си спомних блестящия афоризъм на Георги Марков, с който завършва есето му „Героите“: „Героизмът е само един миг, а животът не е миг. И колко лесно е да бъдеш герой в един миг, вместо да бъдеш човек цял живот. И си казваш, Слава Богу, че природата е раждала и ражда човеци, а не герои.“&lt;/p&gt;

&lt;p&gt;==&lt;/p&gt;

&lt;p&gt;Знам, че кресливото мнозинство заклеймява подобни думи, определя ги като светотатствени, но Воглер и Марков са напълно прави – истинските творци от Източна Европа напълно са изгубили илюзиите си. Те преживяха дивия възторг от симулацията за докосване до свободата, но след това се убедиха в тържеството на лъжата, в устойчивостта на продажния и безмилостен свят. Нещо подобно Захари Карабашлиев изразява още в „18 % сиво“: „Какво, ако живеем не истинските си животи, а техни отражения, в които всичко е просто с главата надолу? Може би с всяка следващо наше решение ние опитваме да коригираме минали събития, което е невъзможно, и следователно сме осъдени на неуспех. Всеки наш план занапред е неадекватен, защото не е насочен в правилната посока. В принципа на обратното време всичко вече се е случило.“&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/opashkata.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;В най-общ план това е голямата идея на новия роман &lt;strong&gt;„Опашката“&lt;/strong&gt; на &lt;strong&gt;Захари Карабашлиев&lt;/strong&gt;. Но белетристът стига и до много по-далече: затова категорично приемам тази творби като събитие в културния ни живот. Основания за разказа, който въздейства силно – и емоционално, и философски, - ще намерим и в „Хавра“: „Мозъкът е постоянно зает със съчиняването на истории. Всичко, което идва като информация от външния свят, мозъкът моделира като истории. Нашата памет, нашето настояще, логиката на нашето съществуване са изтъкани единствено и само от разкази. Ние не сме нищо друго, освен истории за самите себе си.“ Не случайно думата „хавра“ е пренесена на централно място и в „Опашката“. „Хавра“ ще рече „хаос“, „“разпиляване на съществуващия ред“ – навярно е и опит за промяна – личностна и обществена.&lt;/p&gt;

&lt;p&gt;==&lt;/p&gt;

&lt;p&gt;Признавам, че отдавна очаквах някой творец да изрече скръбно и безмилостно истината за нашето време, без да допуска компромиси, без да се опитва да се хареса на критиката или на читателите. Точно в това е силата на новия роман на Карабашлиев. Признавам, че започнах да го чета с немалка доза скептицизъм. Дали не се е подвел от заиграването с масовия вкус? Няма ли нещо подозрително пикантно и жълтеещо сензационно в историята с писателя и с красивата му годеница, назначена за управляващ директор по общата политика за сигурност и предотвратяване на конфликти към Европейската служба за външна дейност, която внезапно се оказва с пораснала животинска опашка? „Пълна, осъзната любов“, но любов по време на „втора пандемия“, която е унищожила по-голямата част от възрастното население. Такива като мене са пренаселили гробищата. И всичко би ни изглеждало сладникаво и вторично, ако не се беше появила интелектуалката Патриция с косматите крака, дръзката хлапачка от първите демократични митинги, която сега заявява: „Ние трябва да сме управлението, а не управляемото“. И предлага на писателя Павел Панев да се кандидатира за президент. „Ще минеш през интензивно обучение, ще бъдеш подготвен, ще ти се помогне във всяка едно отношение. Ще победиш. Ще победим, няма как да не се победи!“&lt;/p&gt;

&lt;p&gt;==&lt;/p&gt;

&lt;p&gt;Оттук нататък се слага край на екзотичната любовна история, другостта придобива съвсем различен смисъл, а романът се превръща в трагедия за всемогъществото на „дълбоката държава“ и за обречеността на наивниците, които се надяват да я променят. Да, външните промени в тази дистопия са огромни, но за съжаление те са съвсем реални, заплашителни – водят до още по-страшно могъществото на всесилните корпорации, до застрашителното установяване на нов световен ред с цената на милиони погубени животи. Пандемията има физически измерения, но по страшната е другата – тази, при която „вирусът засяга едновременно въображението и паметта на човека“.&lt;/p&gt;

&lt;p&gt;==&lt;/p&gt;

&lt;p&gt;„Кой не би се възползвал от територия, населена с умствено поразени хора? Кой не би могъл лесно да я покори и подчини?“ Панев размишлява трескаво какво е да си лидер и все по-дълбоко навлиза в темата за същината на властта. Спомня си преподавателя си от университета по западноевропейска литература Павел Банев, който знаел: „Всяка власт развращава. Всяка. Власт. Развращава. Всяка власт едновременно издига, но и принизява. Тоест всяка власт е падение нагоре. Властта на човек над човека променя. Не този, върху когото се стоварва, а този, който я упражнява.“&lt;/p&gt;

&lt;p&gt;==&lt;/p&gt;

&lt;p&gt;Но Захари Карабашлиев не е наивен. Той отлично съзнава, че съществува и друга власт – дълбока, надвременна. Тя командва всичко и всички, тя определя правилата. Тази власт не признава опитите да се управлява с човешко лице, тя подтиква корупцията да разцъфтява, тя предвижда ходовете на живите пионки, които мести по така наречената от Бжежински „голяма шахматна дъска“, тя превръща бившите „опозиционери“ във воини на статуквото. Захари Карабашлиев е чел немалко философска литература. Той отлично познава теориите на Платон за държавата, както и отрицанието на античния философ от Карл Попър в „Отвореното общество и неговите врагове“. В романа откриваме и преки препратки към опуса на неомарксиста Джорджо Агамбен „Homo saсer: суверенната власт и оголения живот“. Философът поставя бариера между природата и културата – за него биополитическата парадигма на западния свят е модерният концлагер, а налагането на „извънредно положение“ е отмяна на законните правила и процедури, а формулираното от Ги Дебор „общество на спектакъла“ ще превърне медийните образи и внушения в по-важни от събитията в реалния свят.&lt;/p&gt;

&lt;p&gt;==&lt;/p&gt;

&lt;p&gt;С лека ръка бих отхвърлил тези едва ли не анархистични леви идеи, ако много от тях не се осъществяваха пред очите ни. Захари Карабашлиев ясно е осъзнал заплахата от тях и я е превърнал в трагичен и разтърсващ роман. Властта в страната е в ръцете на мутрите, а съпротивата се изразява от хаотични движения, изразявани от хората с маските, известни в модерния свят като „Анонимните“. С болка в сърцето видяхме как бунтът на младите беше смазан от обединяващи се около фалшиви послания стари муцуни и откровени болшевики, така че дистопията в „Опашката“ е и до голяма степен наше злокобно всекидневие. Размишляваме заедно с автора: „Няма отявлен противник, няма и идеологическа конфронтация, а всъщност няма и идеи, зад които хората да застанат. Идеологическа нищета. Какво да се прави? Как да се води борба, ако няма кауза? Как да се противостои?“&lt;/p&gt;

&lt;p&gt;==&lt;/p&gt;

&lt;p&gt;В подобна обстановка издигането на независим партиен кандидат е фарс, гавра. Светът преживява ужасяваща криза – „безкрайните пандемии, незаетото с работа население, крахът на Уолстрийт и петролната криза, хиперинфлацията заради трилионите напечатани долари, незаетите в колежи младежи, неработещата здравна система, неизброимия арсенал оръжие в поданиците“: всичко това е ново видение а ла Оруел, но то, уви, съвсем не ни се струва невъзможно.&lt;/p&gt;

&lt;p&gt;==&lt;/p&gt;

&lt;p&gt;А мислителят-бунтар Денис Данов развива теория, определяна като „философски сомнамбулизъм“: това е масата хора, които приличат на всички нас, но всъщност „са спящи индивиди, които имитират буден живот“. „Елитите на условния сомнамбулски свят искат да задържат максимално този stasis, защото се контролира лесно, и постепенно елиминират един по един всякакви физически контакти в населението, тъй като само физическите дразнители предизвикват събуждане. Нещо повече, Данов е отстранен като преподавател, защото констатира, че при болшевишката система е мимикрирал успешно, преструвал се е на вярващ, докато сега налагането на абсурдната догма постепенно „превръща свободните хора в нечувствителни лицемери“.&lt;/p&gt;

&lt;p&gt;==&lt;/p&gt;

&lt;p&gt;Всъщност подобни метаморфози се осъществяват непрекъснато в реалността и ние вече претръпнахме, когато гледаме как манипулациите с власт ни отвеждат до трагичната констатация: „Свободни бяхме, но не го съзнавахме“. Не може да бъдем свободни, когато сме заплашени от „ефективно приключване на свободното слово“. За щастие това все още не се е случило, щом можем да четем романи като „Опашката“, но то е напълно реална, надвиснала над главите ни катастрофа. „Дълбоката държава“, пипалата на глобализма (преоблечения интернационализъм) са дълбоко осмислени от разговорите на писателя със стария му приятел Димитър Аврамов, Джими, програмист, учил международно право в Харвард, запознат с механизмите на властта: „Тези, които са в момента горе, са избирани по послушание, а не по… да речем, смелост и способност. Били са послушни досега и точно затова са политици. Докато се катерят нагоре, за да стигнат до нивото си към този момент, всички очевидно нормални решения едно по едно са били окастряни от продажните им мозъци. Такава е селекцията. И се стига дотам, че избирателите получават само това, което е на разположение – все същото.“ Джими повтаря някои от важните постулати на Агамбен, най-вече за „извънредното положение“, той е убеден, че в бъдещето няма нищо, освен минало – „времето настига опашката си“. Да, това е истинската „опашка“ в романа, другото е красиво мечтание за промяна, сън за щастие, в който звучи преоткритата през 20-и век музика на учителя по музика на бащата и брата на Бах – Йохан Пахелбел, загубил жена си и сина си в чумна епидемия и излял вълненията си във възкресения от Вангелис и от Демис Русос Канон.&lt;/p&gt;

&lt;p&gt;==&lt;/p&gt;

&lt;p&gt;Още много теми, свързани с доминиращото усещане за несвобода ни очакват по страниците на „Опашката“: струва си да размислим над описанието на движението на старославието, съчетаващо богомилството с „арогантен толстоизъм“. И да не пропускаме един от най-важните и застрашителни образи в романа: Крум Статев, многоликия. Той е и безличният Иван Петров, и генералът от запаса Драганов, „Мефистофел“ на „дълбоката държава“, който ни предупреждава да не вярваме на никого, а след това ни омагьосва и ни заставя да му продадем душата си. Благодарение на неговата мощ научаваме най-важното: „Човечеството е стигнало прекалено далеч и трябва да даде на заден ход, защото е на ръба на пропаст. Платон казва: „Точно както болното тяло се бори със себе си, така се бори този болен град.“ Карабашлиев дръзко заменя думата „град“ със „свят“. Затова ни предупреждава: „Всяка промяна е промяна към разпад, към по-лошо копие, към разруха. Всяка промяна е зло.“&lt;/p&gt;

&lt;p&gt;==&lt;/p&gt;

&lt;p&gt;Разбира се, той не мисли така. Както не мисли така и Владимир Зарев, написал сходните по внушения романи „Разруха“ и „Чудовището“. Както не мисли и Георги Господинов, написал „Физика на тъгата“ и „Времеубежище“. Всички те предупреждават, намират най-силните художествени аргументи, за да осъзнаем, че не бива да живеем като движещи се сомнамбули. Съзнателно не разкрих почти нищо от интригата на „Опашката“, защото ви очакват напрегнати действия от шеметен трилър. Сюжетът може да бъде проследен с интерес и от читатели, които не биха желали да се задълбочават във философските и гражданските дилеми. Но така или иначе, държим в ръцете си роман, какъвто не се появява всеки ден, дори всяка година: книга-събитие, пораждаща може би гняв, може би несъгласие, но в никакъв случай – равнодушие. Аз открих в „Опашката“ изречени на висок глас собствените си тревоги и съмнения, затова и отделих толкова място на тази необикновена книга.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/5.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Още малко ще остана в атмосферата на „Опашката“ и на разсъжденията на Захари Карабашлиев с посланията от поетичната книга &lt;strong&gt;„Маара“ от Жени Костадинова&lt;/strong&gt;, издание на Литературен кръг „Смисъл“ и с думите на поетесата: „А в сърцето на омразата / бих написала: / забрава, / и бързо бих си тръгнала / от глухонямата й / празна къща.“ Съвсем целенасочено оставих за тук подбудилите белетристите слова на Жан Бодриар да задълбаят в най-мъчителните проблеми на планетата: „Заличаването на Бог ни изправи пред реалността. Срещу какво ще ни изправи заличаването на реалността?“&lt;/p&gt;

&lt;p&gt;==&lt;/p&gt;

&lt;p&gt;Ако си спомняте, миналия четвъртък поразсъждавах над темата за заличаването на Бога. Мога да продължа и по-нататък, като се опитам да дам полемичен отговор на някои от парадоксите в съвременното изкуство. Забелязвали ли сте, че заради уплахата да не бъдат възприемани като ретроградни и сантиментални, млади творци зачеркват дори споменаването на най-естествените човешки чувства. В чудесната дебютна стихосбирка „И скакалците сънуват“ ( ИК „Жанет 45“ ) от Александър Габровски, както и в доста други, подобни на нея, няма да откриете дори нюанс на любовно стихотворение. „Да си издигна стена от стихове / и да живея зад нея, / да забравя как изглежда светът отвъд, / да забравя лицата на всички, / които обичам, / защото обичта е за поетите. / Не е за мен.“ Не е ли това будният сомнамбулизъм, за който говори Карабашлиев?&lt;/p&gt;

&lt;p&gt;==&lt;/p&gt;

&lt;p&gt;А ето и нещо съвсем различно: „Господ е магия - / златисто бяла / светлина в тунела. / Съзирам го и мигом / спирам да треперя.“ По-модерно е да треперим, да изчезваме в непрогледността… Но Жени Константинова години наред е общувала с необяснимото „трето око“ на обругаваната и обожествявана Вангелия от Рупите, от която е усвоила завета: „Възродена и пречистена / да запее пак душата.“ Може да ви изглежда наивно, дори „чистофайниците“ ще заговорят за кич, но с вяра единствено е възможно да се изскубнем от лапите на „дълбоката държава“, на „духовната гибелна пандемия“. Бодриар и много други леви мислители пророкуват заличаването на реалността, заедно с Лиотар напълно отричат „големите разкази“- техният свят е пределно раздробен, безпомощен, те не вярват дори в „разбунтуваният човек“ на Камю, който знае, че лек срещу чумата няма, но това не изключва борбата срещу нея.&lt;/p&gt;

&lt;p&gt;==&lt;/p&gt;

&lt;p&gt;Сили ми дават образите на Жени Костадинова: „Свещеник съм в църквата на тревите“, изповядва тя и се моли илюзиите ни да свършат, а фантазиите да не „раждат зли сенки“. „Раздаваш сърцето си / като нафора, / а получаваш / разпятие.“ Абсолютно е вярно, особено ако все още сме в състояние действително да се раздаваме, а да не играем чужди роли. И още – „пещерата на идеите“ в Академията на Платон ми е далеч по-свидна от безнадеждността на глобалния свят, в който индивидуалността е унищожена. „Отмествам / ъгъла / на наблюдение / и / пренаписвам / историята.“ – заявява поетесата. Ако е живот и здраве, следващата седмица ще се опитам да ви представя какво би се случило, ако историята не се пишеше непременно от самодоволните победители. Наистина си струва да повярваме, че „животът е едно / вълшебно дърво - / всеки откъсва от него / плода, / за който е узрял.“ Напоследък откъсваме все по-кисели, много често и отровни плодове. „Маара“ означава пещера, а поетът Роман Кисьов, автор на предговора към поетичния том на Жени Костадинова, пише: „Маара“ е метафора на духовната Утроба, където е непрогледно тъмно, за да може този вътрешен човек – търсач на екстремни истини – да види себе си, своето истинско лице.“&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/2.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Тези думи несъмнено с пълна сила се отнасят и за следващия автор от седмичния ми преглед – един от белетристите-титани на 20-и век и на всички времена – &lt;strong&gt;Уилям Фокнър&lt;/strong&gt;. Издателство „Лист“ за пореден път доказва колко ни е необходим той и днес – постепенно познанията ни за неговия гений се попълват, след дългото прекъсване на срещите с мъдростта му, издателство „Прозорец“ повлече крак с преведения от Емилия Масларова роман „Авесаломе, Авесаломе“, после „Бард“ ни ощастливи със „Златна колекция“ разкази, почти 800 страници, през 2018 г. „Колибри“ поднесе в превода на Рада Шарланджиева романа „Докато лежах и умирах“. Сега идва ред на „&lt;strong&gt;Дивите палми“&lt;/strong&gt;, интерпретация на великолепната белетристка Елена Алексиева, която е написала и напълно достойно за нобелиста Фокнър встъпително есе „Ако те забравя, Йерусалиме“.&lt;/p&gt;

&lt;p&gt;==&lt;/p&gt;

&lt;p&gt;След анализа на Алексиева, наистина не знам какво повече мога да изрека. Бях чел някъде, че белетристката Алексиева пишела доста студено, отчуждено, някой ден ще се опитам да опровергая подобни твърдения за талантливата й проза, а сега е достатъчно да споделя виждането й за „Дивите палми“: „Дивите палми“ не е любовен роман; той е роман за любовта. По-точно, за „два вида любов“, както скромно и донякъде лукаво уточнява самият Фокнър. Любов, която не пита и не подбира. Любов, която някои изкарват леко, като настинка, и от която други, поради липса на имунитет, умират.“ Преди години, струва ми се издателство „Христо Г. Данов“ – казвам, струва ми се, тъй като сега не разполагам с книгата – издаде том с разкази и новели на Фокнър, сред които фигурираше и новелата „Старецът“. Всъщност тя е неотделима част от великата философска притча „Дивите палми“, в която, както абсолютно точно е доловила Елена Алексиева, „зейват пластовете на античната трагедия“.&lt;/p&gt;

&lt;p&gt;==&lt;/p&gt;

&lt;p&gt;Едва не намразих Владимир Набоков, който много обича да се подиграва на съвременниците си, особено на нобелисти като Томас Ман и Фокнър. Той нарича „третостепенен драскач“ създателя на окръг Йокнапатофа – мястото, където е успял да струпа вечните дяволски изкушения пред човечеството и да потърси лек за нещастията, тъй както нашият Йордан Радичков е сторил нещо подобно в неговия обхванат от „свирепо настроение“ Северозапад. Няма как да осъзнаем колко надвременен и актуален е авторът на „Дивите палми“, ако не припомним откровенията от нобеловата му реч: „Трагедията на нашето време се състои в чувството за всеобхватен, физически страх, поддържан в продължение на толкова дълго време, че ние даже сме се научили да го понасяме. Вече няма проблеми на духа. Съществува само един въпрос: Кога ще бъдем взривени? Именно затова младият мъж или жена, пишещи днес, са забравили проблемите на човешкото сърце, намиращо се в конфликт със самото себе си – които са единственото нещо, пораждащо добра литература, защото само те са за които си струва да се пише, които си струват агонията и потта.“&lt;/p&gt;

&lt;p&gt;==&lt;/p&gt;

&lt;p&gt;Ако аз се бях обърнал с такива думи към днешните „модерни“, биха ме обявили за ретроград и за напълно неразбиращ значението на потъването в абсурда. Обаче Фокнър е мой кумир, защото отказва да приеме края на човека. Длъжен съм да повторя завета му: „Аз вярвам, че човекът не само ще оцелее – той ще надделее. Той е безсмъртен не само единствен сред съществата притежава неизтощим глас, а защото притежава душа, дух, способен на състрадание, саможертва и издръжливост. И поетът, писателят, е длъжен да пише за тия неща.“ Ако откриете всичко това в „Дивите палми“, значи е имало смисъл да преглъщате безкрайните на пръв поглед изречения. Елена Алексиева описва магнетизма на романа с думата „неистовост“, напълно съм съгласен с нея, а си мисля, че тя е напълно приложима и към „Опашката“ на Захари Карабашлиев – „неистовостта“ е отърсване на сомнабулизма, надежда, а – пак да цитирам Фокнър – „моралът и съвестта са дарове от Бог, които човек трябва да приеме, за да получи правото да мечтае“.&lt;/p&gt;

&lt;p&gt;==&lt;/p&gt;

&lt;p&gt;Фокнър пиел ужасно много, въобще немалко американски писатели са си направо алкохолици. Има ги, разбира се и в Европа, а пък българските нови писатели нерядко като че ли са забравили точно „даровете от Бога“ – те парадират с пиянството си и държат да изтъкнат пълната си независимост от каквито и да било богове и морални догми. Затова аз предпочитам американското усещане за алкохола.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/4.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;„Пиенето е временна форма на самоубийство, при което ми е позволено да се убивам, а после отново да възкръсвам“, заявява в едно писмо &lt;strong&gt;Чарлс Буковски&lt;/strong&gt;, а текстовете му &lt;strong&gt;„За пиенето“&lt;/strong&gt; са събрани с поредния том от поредицата „Класика“ на издателство „Фама +“, в превод на белетриста Богдан Русев. Пият като смоци и Хемингуей, и Фицджералд, а руските и полските творци-пияници са съвсем друга тема. Алкохолизмът и сексуалността на Чарлс Буковски не са по вкуса на традиционалистите, но в тях откривам именно онази „неистовост“, която поражда силните чувства и не понася безразличието. „Опивам се от коварната скука на прочутите и на известните“, признава Буковски и наистина се появява пиян по френската телевизия, скандализира свръхсериозните леви интелектуалци и взривява самодоволството на винаги праволинейните.&lt;/p&gt;

&lt;p&gt;==&lt;/p&gt;

&lt;p&gt;„Пиенето прави така, че се случват неща“ – то захлопва мандалото пред политкоректния език и потвърждава думите на Гор Видал, че талантливите американски писатели са били пияници, но какви само пияници! Буковски обяснява това по следния начин: „Пиенето е емоционално нещо. Изкарва те от стандарта на обикновения живот, от еднаквостта на всичко. Изтръгва те от тялото и от ума и те изправя до стената. Все едно се самоубиваш, а след това се прераждаш. Предполагам, че вече съм изживял около десет-петнайсет хиляди живота.“&lt;/p&gt;

&lt;p&gt;==&lt;/p&gt;

&lt;p&gt;Преди почти половин век, във вилата на писателите на Боровец, т.е. в бившата царска резиденция, един български писател изпит на екс бутилка водка. Продължи да говори, сякаш нищо не се е случило още петнайсетина минути, после внезапно падна в несвяст. Вдигнахме го и изплашени за живота му го сложихме да легне, а той изведнъж отвори очи, прошепна: „Аз съм гений!“, и на сутринта беше бодър като кукуряк. С Буковски нищо подобно не може да се случи. Егото му го отвежда в други измерения, там, където човек търси истината за себе си и за Бога.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/idva-sabota-koritsa.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Такава е и една от посмъртно признатите майсторки на късия разказ в Америка – &lt;strong&gt;Лусия Бърлин&lt;/strong&gt;. Издателство „Кръг“ реши да ни я представи, след като през 2015 г. нейният том с разкази „Наръчник за прислужници“ (преведен у нас като &lt;strong&gt;“Идва събота”&lt;/strong&gt;) се превърна в най-добрата книга за „Ню Йорк таймс“, за „Вашингтон пост“, за „Чикаго трибюн“, за „Гардиън“ и за куп литературни издания, а читателите буквално се втурнаха да изкупуват отпечатваните един след друг тиражи.&lt;/p&gt;

&lt;p&gt;==&lt;/p&gt;

&lt;p&gt;Отчаяната алкохоличка Лусия Бърлин има живот, достоен за необикновен роман. Тя е родена на 12 ноември 1936 г. в Аляска. Баща й е минен инженер, затова семейството се мести из миньорските селища из цялата страна, а когато той заминава на фронта, майката отвежда двете си дъщери в Мексико при дядо им – алкохолизиран зъболекар. Това е и първата среща на Лусия с „твърдото гориво“. След войната семейството прекарва 25 години в Чили. Бърлин от малка страда от тежко изкривяване на гръбначния стълб и е скована в метален корсет. Свиква да живее с болката, но успява да я забрави само в опиянението. Личният й живот е катастрофа – един безотговорен скулптор я изоставя бременна, после тя се влюбва в джазов пианист, но го изоставя заради приятеля му, който пък се оказва наркоман. Има четирима сина от нещастните си бракове. Преподавала е творческо писане дори в затвора в Сан Франциско, в курса по поетика „Джак Керуак“ в университета в Наропа. Изкривеният гръбначен стълб пробива един от белите й дробове и от 1994 г. до смъртта си през 2004 г. тя не се разделя с кислородната бутилка. Издъхва на 68-ия си рожден ден с една от любимите си книги в ръце.&lt;/p&gt;

&lt;p&gt;==&lt;/p&gt;

&lt;p&gt;Според авторитетната критичка и автор на къси разкази Лидия Дейвис мястото й е някъде между Алис Мънро и Грейс Пели, други посочват като неин литературен ментор Чехов, а Пол Меткалф я нарича „най-добре пазената тайна на Америка“. Българското издание на най-добрите разкази и новели от Лусия Бърлин е почти 450 страници и включва най-значимите й творби, преведени великолепно от Василена Мирчева. Несъмнено между автора на „Дивите палми“ и неговата сънародничка съществува много силна духовна връзка, не само защото ги обединява слабостта към алкохола, а най-вече, тъй като с всеки свой текст ни убеждават, че човекът ще оцелее. Много силна връзка забелязвам и между Бърлин и атмосферата на някои от класическите текстове на Стайнбек, най-вече – „За мишките и хората“ и „Улица Консервна“.&lt;/p&gt;

&lt;p&gt;==&lt;/p&gt;

&lt;p&gt;Сюжетите й са в известна степен автобиографични, но много повече почерпани от срещите й с хората, срещнати в обиколките й из щатите и из цяла Америка. Сред тях има червенокожи, тъмнокожи, мажоретки, пазачи на пристанища, санитари и пациенти, мнозина са нещастни, но всичките се прекланят пред любовта. Няма да забравя новелата „Нека да видя усмивката ти“, в която темата за смъртта се среща с еротиката, за да се роди надвременна притча за силата на любовта. Много силно е посланието на „Траур“, а „Идва събота“ е изпълнен със странна мистика разказ, който напомня за шедьоврите на Карсън Маккълърс.&lt;/p&gt;

&lt;p&gt;==&lt;/p&gt;

&lt;p&gt;Бърлин разказва чисто, без претенции за дълбокомислени сентенции. Но и тя е изкушена от мечтата за повече вяра: „Светът просто си вървеше. Нищо нямаше значение. Истинско значение. После понякога само за миг усещаш някаква благодат, някаква вяра, че все пак има смисъл цялото нещо… Някои хора казват молитви в такива моменти, коленичат. Пеят химни. Пещерните хора може би са танцували. Ние правехме любов.“ Тези няколко изречения са особено характерни за стила и за настроенията на белетристката, а умението й да изпълва наглед обикновените мигове от всекидневието с „усещане на благодат“ я превръща в магнит за хилядите читатели.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/6.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;„Ние правехме любов.“ Вечна и бездънна тема. От 2004 г. във вестник „Ню Йорк таймс“ с огромен успех е списвана колонката „Модерна любов“. Оттогава са натрупани над осем хиляди есета, подбирани от журналистката Даниъл Джоунс, от стиловия редактор Трип Гейбриъл и от съпругата му Кати Ханауер. Те предпочитат нетрадиционните истории: „изпитанията на дългия брак, трудностите да си родител и загубата на любими хора“, не се страхуват да показват колко уязвими сме всички ние, колко обезпокоителни диагнози ще научим и на колко ужасни пристъпи ще станем свидетели. От най-интересните есета &lt;strong&gt;Даниъл Джоунс&lt;/strong&gt; е подготвила книгата &lt;strong&gt;„Модерна любов“&lt;/strong&gt;, издадена на български в превода на Коста Сивов от издателство „Хермес“.&lt;/p&gt;

&lt;p&gt;==&lt;/p&gt;

&lt;p&gt;Рейчъл Фийлдс е писателка от щата Уисконсин. Есето й „Петте фази на страданието след зарязване“ е публикувано през 2015 г. На шест странички тя е успяла да опише състоянията, през които преминава след внезапната раздяла. Стига до извода, че нямаме време за пилеене с хора, с които не си подхождаме. Темата за съвместимостта на характерите е много важна за осмислянето на „модерната любов“, както и, разбира се, осъзнаването на значението на толерантността и на взаимните компромиси. Ейми Розентал пък пише бестселъри за деца и за възрастни. Тя публикува разтърсващото си есе „Може би ще поискате да се омъжите за съпруга ми“ на 13 март 2017 г., десет дни преди да почине от рак на яйчниците: „Довършвам написаното на Свети Валентин и най-хубавият подарък, различен от ваза, за който мога да се надявам, е правилният човек да прочете това, да намери Джейсън и да сложи началото на нова любовна история.“ Представете си каква сила и каква обич трябва да крие в сърцето си човек, за да изрече тези думи. А Тери Чени откровено разказва в „Приеми ме каквато съм, каквато и да съм“ за биполярното си разстройство и за битката между светлината и мрака в нея. Останалите истории ще ви оставя да откривате сами, но важното е, че сред тях няма нито една сълзлива или елементарна, затова ми се струва много важна тази среща „както с радостите, така и с болките, които извират от неспирните ни усилия за близост с други човешки същества.“&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/7.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Като че ли трудността да бъде осъществена близост и да проникнеш в необикновеността на другия е особено разбираема за големите артисти, които предпочитат героите им да са коренно противоположни на самите тях, за да могат да проявят невероятните амплитуди на таланта си. В това отношение истинско съкровище е поредицата на издателство „Колибри“ библиотека „Амаркорд“, която ни среща с изповедите на звездите от световната сцена и от големия екран. В момента съпругата ми Зоя чете „Киното и останалият свят. Двоен поглед“ от Анджей Вайда и час по час идва при мене, за да сподели поредното откритие от срещите с поета от „Брезова горичка“ и с безмилостния изследовател на миналото от „Катин“. Аз пък осъмнах с размислите на иконата на британската театрална школа, душата на над 150 филма, легендата сър &lt;strong&gt;Майкъл Кейн&lt;/strong&gt;, който на 85 години е по-жизнен от всякога и е готов да сподели с нас най-важните неща, на които го е научил живота.&lt;/p&gt;

&lt;p&gt;==&lt;/p&gt;

&lt;p&gt;Заглавието на книгата му е предизвикателно – &lt;strong&gt;„Трябваше да взривим проклетите врати… и други житейски уроци“&lt;/strong&gt;. Преводач е Надя Баева. Сър Кейн не обича да клюкарства за личния си живот и за пикантериите на колегите си. Той с удоволствие си спомня за добрите режисьори и за талантливите партньори. Сдържан е и когато разказва за семейството си, и когато ни отвежда на снимачната площадка. Неговото кредо, което му печели толкова милиони почитатели, е: „Актьорската игра в киното е фино съчетание от подготовка и спонтанност.“ Страхотен психолог е и от него могат да се поучат дори прекалено темпераментните писатели: „От наблюденията си върху хора, изпитващи силни емоции в реалния живот, научих, че в мигове на тежък стрес или нещастие, а още по-често при огромна радост, не реагираме веднага. Обикновено има един-два момента на пълна безизразност, докато регистрираме шока. Едва след това започваме да се нагаждаме към новия свят.“&lt;/p&gt;

&lt;p&gt;==&lt;/p&gt;

&lt;p&gt;Незабравими са пестеливо пресъздадените портрети на Джак Никълсън, на Сидни Поатие, на Шон Конъри, на Елизабет Тейлър, на сър Джон Гилгуд… И Майкъл Кейн не остава по-назад от Фокнър в съветите си: „Преследвайте мечтата си и дори никога да не я достигнете, самата гонитба ще ви донесе радост. Останалото се свежда до шанс, подходящ синхрон и Бог: дори да не вярвате в него, той вярва във вас.“ Истинско чудо е, че наистина велики люде, постигнали толкова много за укрепването на империята на духа, се уповават на вярата. Това ми помага уверено да се противопоставя на Лиотар и да заявя, че можем и трябва да се изправим пред реалността и без да заличаваме Бог – стига да не го превръщаме в догма и да осъзнаем присъствието му сред нас не като Господар, а като Висш разум, който ни помага да воюваме за човечността, дори това да ни превръща във вътрешни емигранти.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/8.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;С огромно удоволствие следващата ми спирка този четвъртък е пред един огромен том от 900 страници, наречен „Тревожна кръв“. Признавам, че не се гнуся от така наречените пренебрежително „жанрови произведения“ и смятам, че сред криминалните романи, сред фантастиката, сред сатиричните творби несъмнено има невероятни шедьоври. Дълбоко съм убеден, че Джоан Роулинг направи революция в съвременния свят, която трудно ще й бъде простена от технократите. Те бяха почти убедени и успокоени, че завинаги са отказали подрастващите от магията на четенето и са ги подчинили на Фейсбук, а синът на Роулинс Хари Потър с вълшебната си пръчка ги направи смешни и жалки.&lt;/p&gt;

&lt;p&gt;==&lt;/p&gt;

&lt;p&gt;Съвременният Волдемор (намериха се и умници, които откриха в името му анаграма на Владимир Путин – руската мечка непрекъснато се привижда на подобните на нея от всички краища на планетата ) всъщност е въплъщение на злото от класическите вълшебни приказки, но светът на малките магьосници е място, в което си дават срещи почти всички най-важни проблеми на модерния човек – от отчуждението и другостта, до жаждата за взаимност и до необходимостта от емпатия. Още повече се възхитих от писателката, променила детството на скъпите ни наследници, след като тя дръзко се опълчи на политически коректните досадници, които направо си позволиха да я погребат символично, защото написа в Туитър, че само жените имат менструация. Беше обвинена в „трансфобия“.&lt;/p&gt;

&lt;p&gt;==&lt;/p&gt;

&lt;p&gt;Преди десетина дни започнах да следя новия сезон от сериала на HBO за разследванията на частния детектив Корморан Страйк, атмосферата на филма буквално ме грабна и образите от романите на Робърт Галбрайт (така се нарича „криминалното“ второ аз на Роулинг) оживяха изключително въздействащо. И сега ще споделя с вас една тайна: да не си мислите, че съм успял да погълна тази библия на престъпното поведение?! Достатъчно беше да се озова в Корнуол с чудака и самотник Страйк, за да реша твърдо, че ще оставя „Тревожна кръв“ сред избраните летни деликатеси, които чета бавно и сладостно по време на почивката си. Та, ако пандемията се окаже милостива, това лято ме очаква трепетна среща с поредната загадка на „Галбрайт“: както в юношеското фентъзи, така и в криминалния жанр Роулинг прави на пух и прах всички класически предписания, тя създава светове и ги населва с незабравими екземпляри – сред тях е и сърцатата сътрудничка на Страйк Робин, която – също като него – се бори и с вътрешните си демони.&lt;/p&gt;

&lt;p&gt;==&lt;/p&gt;

&lt;p&gt;Тази книга пак е преведена от Надя Баева. Само мимоходом ще спомена, че нейното име стои и под почти 500-те страници на романа „Коко Шанел, кралицата на Париж“ от Памела Бинингс Юън, издание на „Кръг“, за който ще си говорим по обстойно по-нататък. Съвсем наскоро се появи и трилърът „Неописуеми неща“ от Джес Лаури, издание на „Сиела“. Трудно ми е да си представя как човек може да преведе в рамките на по-малко от година почти 2000 страници. Констатацията ми нека прозвучи по-скоро като въпрос, отколкото като съмнение. Признавам, че в никакъв случай не бих се справил с подобна задача. Може пък да съществува някаква специална техника, която не ми е позната. Дано да е така. Разбира се, успокоителното е, че качеството на всичките тези преводи е безупречно.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/10.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;И накрая, искам да изкажа специална благодарност на екипа на издателство „Пан“ за великолепните издания на две безсмъртни български класики за деца. Отдавна е известно, че откриването и използването на талантливи български художници е едно от най-ценните качества на „панчетата“. Само разлистването на новото издание на „Българските митове и легенди“ от Цанко Лалев е наслада за окото. Но страхотното постижение е &lt;strong&gt;„Патиланци“ от Ран Босилек&lt;/strong&gt; с цветните илюстрации на художничката Ирина Кавалова и преобразяването на &lt;strong&gt;„Ян Бибиян. Ян Бибиян на Луната“ от Елин Пелин&lt;/strong&gt; с визията на художничката Биляна Караманолева – първо представяне на дилогията в цвят. Заслужава си с приказните илюстрации на двете книги да бъде устроена специална изложба, защото многоцветната вселена променя вида им, подчертава същината на разказите и въвежда децата и техните родители в един наистина магически свят. След такива издания можем категорично да кажем, че българската илюстрация е на световно равнище, а това е не само благороден жест към класиците, но и стимул за повече духовност, за повече жизненост – точен и вдъхващ надежда удар срещу ходещите сомнамбули и кукловодите им, опитващи се безуспешно засега да ни обрекат на гибел.&lt;/p&gt;

&lt;p&gt;&lt;img src=&quot;/Uploads/9.jpg&quot; alt=&quot;&quot; /&gt;&lt;/p&gt;
</description>
        <pubDate>Thu, 18 Feb 2021 00:00:00 +0000</pubDate>
        <link>/bookreviews/2021/02/18/20-32-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%B7%D0%B0%D1%85%D0%B0%D1%80%D0%B8-%D0%BA%D0%B0%D1%80%D0%B0%D0%B1%D0%B0%D1%88%D0%BB%D0%B8%D0%B5%D0%B2-%D0%BB%D1%83%D1%81%D0%B8%D1%8F-%D0%B1%D1%8A%D1%80%D0%BB%D0%B8%D0%BD-%D1%84%D0%BE%D0%BA%D0%BD%D1%8A%D1%80-%D0%BC%D0%B0%D0%B9%D0%BA%D1%8A%D0%BB-%D0%BA%D0%B5%D0%B9%D0%BD-%D0%B1%D1%83%D0%BA%D0%BE%D0%B2%D1%81%D0%BA%D0%B8-%D0%B8-%D0%BE%D1%89%D0%B5.html</link>
        <guid isPermaLink="true">/bookreviews/2021/02/18/20-32-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%B7%D0%B0%D1%85%D0%B0%D1%80%D0%B8-%D0%BA%D0%B0%D1%80%D0%B0%D0%B1%D0%B0%D1%88%D0%BB%D0%B8%D0%B5%D0%B2-%D0%BB%D1%83%D1%81%D0%B8%D1%8F-%D0%B1%D1%8A%D1%80%D0%BB%D0%B8%D0%BD-%D1%84%D0%BE%D0%BA%D0%BD%D1%8A%D1%80-%D0%BC%D0%B0%D0%B9%D0%BA%D1%8A%D0%BB-%D0%BA%D0%B5%D0%B9%D0%BD-%D0%B1%D1%83%D0%BA%D0%BE%D0%B2%D1%81%D0%BA%D0%B8-%D0%B8-%D0%BE%D1%89%D0%B5.html</guid>
        
        <category>Колонката на Георги Цанков</category>
        
        <category> рецензия</category>
        
        <category>Захари Карабашлиев</category>
        
        <category>Опашката</category>
        
        <category>Лусия Бърлин</category>
        
        <category>Идва събота</category>
        
        <category>Уилям Фокнър</category>
        
        <category>Дивите палми</category>
        
        <category>Чарлз Буковски </category>
        
        <category>За пиенето</category>
        
        <category>Майкъл Кейн</category>
        
        <category>Даниъл Джоунс</category>
        
        <category>Модерна любов</category>
        
        <category>Робърт Галбрей </category>
        
        <category>Тревожна кръв</category>
        
        <category>Жени Костадинова</category>
        
        <category>Маара</category>
        
        <category>Ян Бибиян </category>
        
        <category>Патиланци</category>
        
        
        <category>bookreviews</category>
        
      </item>
    
      <item>
        <title>&quot;Т. Сингер&quot;. Човекът като черна дупка  </title>
        <description>&lt;blockquote&gt;
  &lt;p&gt;&lt;em&gt;“Пет пари не даваше. Не му пукаше за нищо. Пилееше живота си, съзерцавайки го, докато времето изтичаше, а с него и младостта, и Сингер не си мръдна пръста, за да задържи завидното младежко състояние и да му се наслади. Той беше безхарактерен мислител, лишен от идентичност отрицател на живота, съвършено негативен дух, който съзерцаваше всичко по някакъв едва ли не самообезличаващ се начин. Оставяше се да се носи по течението с такова безразличие, че то му вдъхваше спасително чувство за свобода или независимост. Той беше анонимен и непрактичен скитник по житейския друм, вървеше приведен, забил поглед в земята, посред пролетта на своя живот, година след година.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Експеримент по създаване на роман около черна дупка, заредено отсъствие, празнота, липса - това прави известният норвежки писател Даг Сулста в издадения си у нас тази година “Т. Сингер” (“Аквариус”, 2021, превод Росица Цветанова). Важно е този роман да се чете в контекста на предходните му творби, които споделят общ тематично-наративен стил, още повече, че по думите на самия писател “Т. Сингер” бележи своеобразен завършек в творческия му път (след който авторът все пак не спира да пише), но за съжаление това е първото му и единствено представяне у нас към този момент.&lt;/p&gt;

&lt;p&gt;==&lt;/p&gt;

&lt;p&gt;“Т. Сингер” е повече от &lt;strong&gt;незабележителна житейска история, упражнение по наративен минимализъм в контраст с дразнещо подробен педантизъм&lt;/strong&gt;, характерологично изследване без амбиция за драматичност или епичност, биография, която се ограничава само между 34-ата и петдесетте години на протагониста, 
профилиране на герой, в който няма нищо героично и който в крайна сметка не претърпява изискваната по всички романови критерии промяна, въпреки събитията, които се случват в живота му. Как е възможно тогава тази скромна книга да носи дълбочината на голямата литература, а името на Сингер да се превърне в епоним?&lt;/p&gt;

&lt;p&gt;==&lt;/p&gt;

&lt;p&gt;Заварваме Сингер на прага на преместването му от Осло в малкия провинциален град Нутоден, за да приеме назначение като библиотекар - нещо, което условно би могло да се възприеме като завръзка, събитие. Героят е прекарал дълги години като “вечен студент” и в безплодни опити да пише, които се свеждат до безкрайно редактиране на едно и също начално изречение („Един хубав ден той се изправи очи в очи с паметна гледка“), преди да се реши да завърши библиотекарство и да се премести. На новото място &lt;strong&gt;Сингер се установява в един мечтан от него анонимен и рутинен, “добре устроен, простичък живот”&lt;/strong&gt;, в който целта се свежда до създаването на устойчиви навици, а грижите - до избягването на определени клиенти и сдобиването с билети за кино. В рамките буквално на едно ново изречение Сингер вече е влюбен и женен, а след още няколко, в които се случва семейна трагедия, той отново е на път за Осло, където се установява, за да отгледа доведената си дъщеря.&lt;/p&gt;

&lt;p&gt;==&lt;/p&gt;

&lt;p&gt;Както Сингер редактира единственото си изречение, така и разказвачът на този текст се занимава с вариациите по Сингер. Романът започва с нещо като квази-научно изложение на характера му, за който са приведени два предълги примера, преди текстът да поеме по един по-установен коловоз, да се превърне в изследване на отношенията между Сингер и доведената му дъщеря и отново да се завърне към заявеното в началото. Сулста прави това подробно, с характерните за него &lt;strong&gt;дълги, витиевати, повтарящи се изречения с много подчинени фрази, които носят сухия му сардоничен хумор с напълно равно лице&lt;/strong&gt; - стил, който заслужено е получил името му. От споменатите примери, които ни разказват за два момента на дълбок срам в живота на Сингер, авторът сам извежда и ни предлага изводите:&lt;/p&gt;

&lt;p&gt;==&lt;/p&gt;

&lt;p&gt;Сингер е нерешителен, самомнителен, болезнено и педантично вгледан във впечатлението, което оставя у другите, склонен до безкрайност да разсъждава над незначителни действия или думи. Той е &lt;strong&gt;нефелен, пасивен, отчужден индивидуалист&lt;/strong&gt;, безразличен свидетел и ироничен наблюдател, вместо участник в собственото си съществуване, чието единствено желание е да живее анонимно и невидимо и да опази “голотата” си скрита за външни очи в самотата му. Сингер напомня много на героите на Кафка, Бернхард, Звево, и неговата непригодност кара разказвачът да се запита: “Защо Сингер е главният герой в този роман?” - въпреки успеха на Сулста да го направи интересен и достоен за вниманието ни.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Ако обърне поглед назад, животът му е белязан най-вече от безпокойство, умуване, безхарактерност и внезапно изоставени планове.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Въпреки нерешителността си, Сингер все пак прави поредица от избори: да завърши, да се премести, да се ожени, да отглежда доведената си дъщеря. Тяхната мотивация обаче потъва като в черна дупка. &lt;strong&gt;Действията на героя не се зараждат органично и не произлизат логично от него&lt;/strong&gt;, а са някак произволни. Решенията му идват не като опит за успех и подобряване на живота му, а по-скоро като опит да се избегне тотален провал или пък във времето непосредствено след външно съдбовно действие. Споменавайки отново за черната дупка, е време да разкрием, че това сравнение прави сам разказвачът/Сулста към края на романа:&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Впрочем, във всеки роман има по една голяма черна дупка, универсална в своята чернилка (…) ние се намираме заедно със Сингер в един роман, който изглежда де е голяма черна дупка.”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Има много възможности за интерпретация на този образ - че всеки герой по принцип е подобно концентрирано пространство, което ни е невъзможно да прозрем и разберем докрай отблизо; че конкретният герой е подобна дупка, в която потъват значимост, мотивация, емпатия, самопознание; идеята за черна дупка извиква и концепцията за “хоризонт на събитията”, границата, зад която всичко се продънва, и тук героите на Сулста като че ли обикалят около нея, бидейки наблюдатели, тъй като приближаването, “участването”, би ги унищожило. На няколко пъти в романа се подчертава и загадъчността на съществуването на Сингер: “Загадката Сингер, такъв си представяше, че е той в очите на другите.” Разказвачът отново признава, че е загадъчно как Сингер би могъл да е главен герой на някакъв роман, но &lt;strong&gt;“именно загадъчното е темата на романа, който се превръща в реалност”&lt;/strong&gt;.&lt;/p&gt;

&lt;p&gt;==&lt;/p&gt;

&lt;p&gt;Една от особеностите в разказването е несъразмерността в писателското отношение към събитията от живота на героя, &lt;strong&gt;сякаш липсва перспектива за важното&lt;/strong&gt;. Само с няколко думи например ни е съобщено за влюбването и семейния живот на Сингер, без да се дава аргументация и развитие, докато на други събития - например пътуването до Нутоден и срещата му с героя Адам Ейде, който му разказва подробно историята на компанията “Норшк Хидро” в града, са посветени много страници. При това появата на Адам Ейде е единичен акт и той повече не се връща в романа. Усещането е за досадно дълги бележки под линия, и то за неща, които нямат никакво значение за живота на Сингер. Но не е ли всъщност животът низ от подобни бележки под линия, от подобни лирически “отклонения”, които размиват идеята за един ясен сюжет на съществуването ни, за една дефинитивна, значима, напредваща линия?&lt;/p&gt;

&lt;p&gt;==&lt;/p&gt;

&lt;p&gt;Сред най-откроимите неща в този роман е &lt;strong&gt;авторовото присъствие, надничането му зад разказвача и неговите мета-включвания в текста&lt;/strong&gt;. От самото начало той се намесва, задавайки реторични въпроси и моделирайки начина, по който възприемаме наратива, като ни прави свидетели на авторовия контрол върху онова, което решава да ни спести, и онова, което решава да ни разкрие. Той например пита дали е способен герой като Сингер да се влюби и отговаря утвърдително; подчертава, че изборът кой да е второстепенен герой е само негов (“Е, коя е тя, тази Мерете Сетре, която си ляга да спи до размишляващия Сингер нощ подир нощ? За нея знаем малко и няма да научим кой знае колко повече. Тя не е главна героиня в този роман”); определя каква книгата не е (“една по-щастлива, да не кажа по-жизнерадостна книга”); разкрива ограниченията си:&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Ще ми се да можех да кажа нещо, което Сингер не би могъл да помисли. Нещо, което бих казал точно
по тази тема, но нямам думи за това. Моите думи свършват там, където свършват разсъжденията на
Сингер. Това обаче не ни прави идентични.”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Много пъти разказвачът говори за героя си като за квази-научен обект. Той прави експерименти с него. Поставя го например в уязвимата интимна сфера, която разголва, извежда го от зоната му на комфорт, превръщайки го в женен мъж. И действително, Сингер реагира като лакмус, авторът ни казва, че той безспорно се е променил, повлиян от своето влюбване и &lt;strong&gt;човек “почти не може да го познае след първоначалното му представяне в тази книга”&lt;/strong&gt;. Изненадващо Сингер се проявява като мил и грижовен съпруг и баща, но вътрешната му съпротива срещу опитите на съпругата му да го промени остава, както и базовото отчуждение. В крайна сметка, както става в края на романа, той отново ни е представен в ситуация много близка до описаните в началото, които поставят под съмнение неговата промяна. Същото се отнася и до отношенията му с доведената дъщеря: “Страшно се боеше да общува с нея, понеже не знаеше до какви последици би довело това и за двамата.” Ако пък промяна има, то тя не се отразява външно, както става с дългогодишното му приятелство с Ингеман, което отдавна се е изчерпало: “бяха продължили да общуват, сякаш нищо не се беше случило” (също както и със съпругата му).&lt;/p&gt;

&lt;p&gt;==&lt;/p&gt;

&lt;p&gt;С думите “Сингер страдаше от особена форма на чувство за срам” започва този роман. Срамът е в съзнанието на срамуващия се. Става ясно, че болезненото неудобство на Сингер в редицата описани ситуации е не толкова поради факта, че е бил “видян”, бил е хванат на местопрестъплението, а поради собственото му съзнание, мисълта му, че е бил засрамен. Това неизбежно поставя читателя в ролята на наблюдаващия, онзи, пред който Сингер бива оголен и засрамен, а то е отново намек за ефекта на черната дупка:&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Един бегъл поглед, едно учудено поглеждане, едно кратко, изпитателно втренчване, едно така наречено наблюдение може да се окаже достатъчно за Сингер, за да се разпадне той целият вътрешно”.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;И така. Животът като поредица от дълги и мъчителни разсъждения. Животът като рутина, с която ограничаваме несигурността му и го правим поносим. Животът като “какво ли си мислят хората”. Животът като анонимност. “Т. Сингер” е роман за всичко това. &lt;strong&gt;Героят му се превръща действително в епоним, в нарицателно&lt;/strong&gt;. Ако тази книга не ви досади, което е част от заигравката в стила на Сулста, тя със сигурност нито за миг няма да ви е скучна. Нищо чудно да започнете да се оглеждате за Сингеровците около вас. А аз със сигурност чакам следващата преведена на български книга от Даг Сулста.&lt;/p&gt;
</description>
        <pubDate>Tue, 16 Feb 2021 00:00:00 +0000</pubDate>
        <link>/bookreviews/2021/02/16/14-01-%D1%87%D0%BE%D0%B2%D0%B5%D0%BA%D1%8A%D1%82-%D0%BA%D0%B0%D1%82%D0%BE-%D1%87%D0%B5%D1%80%D0%BD%D0%B0-%D0%B4%D1%83%D0%BF%D0%BA%D0%B0-%D0%B7%D0%B0-%D1%82-%D1%81%D0%B8%D0%BD%D0%B3%D0%B5%D1%80-%D0%BD%D0%B0-%D0%B4%D0%B0%D0%B3-%D1%81%D1%83%D0%BB%D1%81%D1%82%D0%B0.html</link>
        <guid isPermaLink="true">/bookreviews/2021/02/16/14-01-%D1%87%D0%BE%D0%B2%D0%B5%D0%BA%D1%8A%D1%82-%D0%BA%D0%B0%D1%82%D0%BE-%D1%87%D0%B5%D1%80%D0%BD%D0%B0-%D0%B4%D1%83%D0%BF%D0%BA%D0%B0-%D0%B7%D0%B0-%D1%82-%D1%81%D0%B8%D0%BD%D0%B3%D0%B5%D1%80-%D0%BD%D0%B0-%D0%B4%D0%B0%D0%B3-%D1%81%D1%83%D0%BB%D1%81%D1%82%D0%B0.html</guid>
        
        <category>Даг Сулста</category>
        
        <category>Т. Сингер</category>
        
        <category>Аквариус</category>
        
        <category>роман</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>Колонката на Георги Цанков: Д. Бочев, Р. Докинс, Д. Б. Харт, К. Михайлов, П. Джонсън, Ст. Ливи, Д. Джоунс</title>
        <description>&lt;p&gt;Литературният критик Георги Цанков, познат със своя “Книжен четвъртък” във Фейсбук, в който говори проникновено и ерудирано за подбрани от него новоиздадени български и преводни книги, вече ще си има специална колонка в “Литературни разговори”. За мен е чест да приютя мисълта му и да й дам възможност да достигне до повече читатели, а на материалите му - да се запазят в интернет архив и да бъдат по-лесно достъпни и откриваеми. Преди да прочетете кои са книгите, за които той говори тази седмица, вижте какво написа в профила си във Фейсбук:&lt;/p&gt;

&lt;p&gt;==&lt;/p&gt;

&lt;p&gt;“С изключително вълнение започвам поредния „Книжен четвъртък“. За първи път той ще се появи на страницата на сайта „Литературни разговори с Антония Апостолова“. За великолепната й книга с разкази и новели „Потъване в Мъртво море“ съм писал, следя с интерес задълбочените й прониквания в световете на значими поети, белетристи и есеисти. Струва ми се, че този сайт е рай за интелигентните читатели. Надявам се, че често мненията ни с Антония ще се различават градивно, че ни предстоят интересни и полезни диалози, в които ще поставяме кардинални теми не само на литературата, но и на модерното общество.”&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;КНИЖЕН ЧЕТВЪРТЪК - 11 ФЕВРУАРИ 2021&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;По телевизията БНТ от седмица тече руският сериал „Оптимисти“. Действието се развива в началото на 60-те години сред дипломати от Външно министерство. Началник на един от отделите е опитен болшевик, потушавал Унгарското въстание. Съпругата му е починала при раждането на второто им дете и той отглежда сам четиригодишната си дъщеря. На помена за смъртта на майката отиват на гробищата. Съпровожда ги домашната помощничка – мила старица, която трепери над малката. Тръгват си от гроба, бабата поглежда към църквата и се прекръства. Детето повтаря стореното от нея. Дипломатът-болшевик се разярява, разкрещява се и незабавно освобождава жената, която дълги години е служила вярно на семейството.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/isusbiografia.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Този епизод ми припомни чудовищното взривяване на един от най-красивите храмове в Москва „Христос Спасител“ на 31 декември 1931 г. Всичко това съвпадна с разтърсването ми от думите на големия английски историк &lt;strong&gt;Пол Джонсън&lt;/strong&gt; в издадената от „Захарий Стоянов“ негова книга &lt;strong&gt;„Исус. Биография от един вярващ“&lt;/strong&gt;: „Ако днес Исус би се появил сред нас отново, можем да бъдем сигурни, че не само би намерил многобройни последователи, но и че той би бил също така преследван и умъртвен. Християнството, което той ни е завещал, не е претърпяло опит и провал. Както пише Гилбърт Кийт Честъртън, то се е оказало твърде непосилно за хората и така и не се е случило. Но все още представлява възможност за нас. Неговото послание в най-чист вид е: постъпвай така, както е постъпвал Исус. Ето защо историята на Христос е толкова важна в нашия ужасяващ двайсет и първи век. Ние трябва да я познаваме и да се поучим от нея.“&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/ateistichnite-delyuzii.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Срещу възгледите на Пол Джонсън, срещу внушенията на един от най-значимите съвременни теолози &lt;strong&gt;Дейвид Бентли Харт&lt;/strong&gt;, формулирани в наскоро преведената от Борис Маринов негова изповед за „християнската революция и нейните модерни врагове“ &lt;strong&gt;„Атеистичните делюзии“&lt;/strong&gt;, се изправят съвременните разрушители на катедралите на духа, щедро представяните у нас войнстващи атеисти Ричард Донкинс и Сам Харист, Филип Пулман и Питър Уотсън (потокът от имена може да бъде продължен до безкрайност ).&lt;/p&gt;

&lt;p&gt;==&lt;/p&gt;

&lt;p&gt;Като говорител на мрачен фундаментализъм, Уотсън обобщи, че най-лошото сред всички човешки изобретения „без съмнение е етичният монотеизъм… Той е, който носи отговорността за повечето от войните и от крайностите в историята“. Оттук до Марксовото определение (то също се фалшифицира) пътят е съвсем кратък: „Религията е въздишка на угнетената твар, сърце в безсърдечния свят, както и дух в бездуховните порядки.“ (а не „Религията е опиум за народите.“)&lt;/p&gt;

&lt;p&gt;==&lt;/p&gt;

&lt;p&gt;Стигнахме до „политкоректни времена“, в които изглежда срамно и мракобесно да се наречеш християнин. В съзнанието ми завинаги ще остане един издаден през 1998 г. роман от иначе талантливия белетрист Маргарит Абаджиев, който доказа качествата си с повествованието за трагедията на цигуларя Васко Абаджиев „Шакона Пасион“ и особено с новия си исторически роман „Царят на татарите“, посветен на Стефан Стамболов. Но във „Фениксът“ той произнася жестока присъда над „християнските интелектуалци“: „Те са осъзнати мерзавци, възпроизвеждащи ценности и художествени смисли, девалвирали отдавна и изчерпали творческото си внушение… Християнските добродетели не могат да бъдат мерило за нищо друго, освен за самите себе си, тяхното насилствено налагане трупа бреме от агресия, чието стихийно отприщване ще доведе предварително закодираното желание за Апокалипсис.“ Абаджиев стига още по-далече: „Който иска да възстанови мозайката на света и неговите епохи, нека първо отпише Боговете му. Тогава всички елементи веднага заемат местата си и много бързо открояват величието или падението на една цивилизация. Гибелта й задължително се предшества от залеза на нейните Богове.“&lt;/p&gt;

&lt;p&gt;==&lt;/p&gt;

&lt;p&gt;Струва ми се, че днес усилено се действа за залеза не на Богове, а за потъпкването на учението на Исус. Същевременно никой не е в състояние да усмири фундаментализмите, които ни заливат с жестокостта и с цинизма си. Затова напълно споделям убедително доказаното заключение на Дейвид Бентли Харт: „В голяма степен Модерността не следва да бъде разбирана като величав бунт против тиранията на вярата, нито като движение за човешко освобождение и прогрес, а като контрареволюция – реакционно отхвърляне на свободата, която Модерността вече не разбира, но върху която остава да паразитира. А когато хората от Модерността обръщат гръб на християнските убеждения, редица пътища остават безвъзвратно затворени за тях – било защото те водят към философски позиции, които християнството успешно е възприело в своята собствена история, било защото водят към форми на „суеверие“, които християнството е направило крайно неправдоподобни за модерния ум.“&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/opitzaekstaz.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Ще се опитам да докажа всичко това с книги-събития в културния ни живот, сред които с особено светлина грее новия роман на политическия емигрант &lt;strong&gt;Димитър Бочев „Опит за екстаз“&lt;/strong&gt;. Изписал съм десетки страници за този белетрист и мислител, който не се побира в тесните рамки на канони и на каквито и да било теоретични предписания. Ако разглеждаме творбите му от позицията на почитатели на „постмодернизма“, то той е неговото лице в съвременната ни литература. Но няма да сбъркаме и ако се откажем от подобно класифициране и вникнем в текстовете му като в изповед на хуманист, на когото му пука за съдбата на съвременния свят.&lt;/p&gt;

&lt;p&gt;==&lt;/p&gt;

&lt;p&gt;Нарекох едно мое есе за него „Писането като битка за живот“. Днес нямам намерение да изследвам цялото естетическо и идейно богатство на романа му. Ще чакам няколко месеца, докато излезе от печат и следващото му откровение „Белият слон“, за да си позволя повече обобщения. Днес ще започна с припомняне на думите на Бочев, споделени в интервю със съпругата ми Зоя Захариева-Цанкова за нейната книга „Щастлива емигрантска песен няма“: „Христовият път за мене е пътят на свободата. Като се подчинява на Господната воля човек става независим.“ Мотото към „Опит за екстаз“ гласи: „Памет за Асен Игнатов – боготърсача на път към отвъдното, на когото един живот стигна, за да се запознае и слее със себе си, себе си да стане и себе си да остане, да бъде винаги и неизменно само себе си и никога – обстоятелствата; който бе богат не с онова, което има, а и онова, което е; който притежаваше най-великата, най-очовечаващата дарба – дарбата да съизживява; който съумяваше да трансформира смисъла в екстаз и да извлича от екстаза смисъл и който, опровергавайки духа на времената, отказа да разменя вътрешни ценности срещу ценности външни.“&lt;/p&gt;

&lt;p&gt;==&lt;/p&gt;

&lt;p&gt;Това е най-съвършеният портрет не само на големия философ, наречен в романа Бащицата, авторът на променилите мисленето ни творби като „Тъга и порив на епохата“ и „Психология на комунизма“, това е и свръх-искрен и проникновен автопортрет, почти като излъчването, уловено в нарисувания от Пепа Калчева портрет на задната корица на романа, издаден от „Сиела“. Тя, емигрантката, е запазила в калифорнийския си дом великолепна картина от красивата къща, в която е преминало детството й във Варна. Запазила е и чистата си българска реч, и вълнението си от всичко, което се случва в родината. Духовната й връзка с Димитър Бочев, с нашето семейство и с още много съвременни българи е в основата на умението й да вижда под повърхността на нещата – затова и открива необикновената светлина в лицето на белетриста. Той пък, който дълги години будеше духовете у нас с предаванията си по „Дойче веле“ и по „Свободна Европа“, най-близкият приятел и съмишленик на Георги Марков, беше сред първите, които след политическата промяна се върнаха в отечеството си, за да се включат активно в битката за демокрация. Избягал с пуловера на Желю Желев, осъден задочно на 10 години затвор през 1976 г., Бочев се очертава като един от най-мъдрите и проникновени наши писатели, който в романите си „Междинно кацане“, „Генезис II“, „Синеокият слепец“, в есетата „Боготърсачът между беса и слепотата“, „Хомо емигрантикус“ и в двата тома на „Несъгласни думи“ изложи философията си за света, в който живеем, и се опитваше да освободи „пробуждането на вложения в нас още със зачеването ни дух“.&lt;/p&gt;

&lt;p&gt;==&lt;/p&gt;

&lt;p&gt;Според него: „Човек има свободата да тръгне до Божиите дири, но има и свободата да тръгне след дявола.“ И още: „За модерните държави едва ли има нещо по-пагубно от меркантилизирането на духовните ценности“, затова е толкова безмилостен към „всемирната договореност между фанатиците на Изтока и бакалите на Запада“. Тези предварителни съображения са ни безусловно необходими, за да проникнем в сложната и драматична художествена и идейна тъкан на „Опит за екстаз“, поредната брънка от саморазголващия и трагичен монолог на писателя.&lt;/p&gt;

&lt;p&gt;==&lt;/p&gt;

&lt;p&gt;Едва ли в модерната ни литература ще откриете по-„политически некоректна“ книга: едни ще обвинят автора в пламенен антикомунизъм, а други – направо в нихилизъм. Ще има и възмутени от освободения му език, който напомня за „хулиганството“ на Хенри Милър и на Чарлз Буковски. Чувам обвинения, че Бочев отхвърлял категорично патриотизма, че зачерквал понятията „родина“, „героично минало“… Лесно ще ги опровергая, като ги посъветвам  да прочетат внимателно есето му „Родината в изгнание“, да си спомнят как и него го измъчват кошмарните сънища на Стамболов, в които Русия изниква като огромна бяла мечка, която ни души. Признавам, че изпитвам огромна съблазън да споря с някои от идеите на Бочев, но острите диалози с него са удоволствие, тъй като той не познава злобата.&lt;/p&gt;

&lt;p&gt;==&lt;/p&gt;

&lt;p&gt;В „Опит за екстаз“ ни очаква пътуване от мечтата на младите политемигранти „да изпълним от край до край света със себе си, да оплодим тази безплодна цивилизация с невъздържаната си младост“ до изтрезняването: „пуснехме ли корен в чужбина, щяхме да я превърнем в родина, а това беше ужасно, тогава щеше да се наложи друга чужбина да си търсим като местожителство“. Творец, който възприема изтърканото възприятие за „родина“ като израз на безропотно възприемане на статуквото, няма как да не е борец срещу робството на стереотипите.&lt;/p&gt;

&lt;p&gt;==&lt;/p&gt;

&lt;p&gt;Продължаваме да се опитваме да осъзнаем колко далеч ни отвежда философията на писателя: „Не бяхме ни българи с българите, ни европейци с европейците, ни чужденци с чужденците. Още много чужбини, много излитания и приземявания, много небеса и писти, много въздух и земя ни предстояха още, чужденци за да станем и така да се отчуждим от земното, че да поприближим Бога. Тогава още не знаехме, че Бог не е антагонист, че отчуждаването, каквото и да е то, от когото и да било, към Бога не приближава.“ Оттук до заразителния пример е само крачка разстояние: „Свободата на Дон Кихот блести и до днес на върха на копието му, а свободата на донкихотовера Георги Марков вибрираше на върха на перото му… Всеки със свободата си, значи – с копието и с перото, със смъртта и с безсмъртието си всеки.“&lt;/p&gt;

&lt;p&gt;==&lt;/p&gt;

&lt;p&gt;Свободата и родината на Димитър Бочев е в духовността на духовно извисените личности, в принадлежността му към родината на волното слово, където се реят гордите духове на Асен Игнатов и на Георги Марков, на Тончо Жечев и на Атанас Славов, на Христо Огнянов и на Константин Кацаров… „Цивилизация като християнската, която третира всяка конкретна личност като връх и корона на Божието творение, в чиято ценностна скала индивидът, човешкият живот е висше благо, трудно може да се противопостави на един религиозен фундаментализъм, за който същия живот не струва пукната пара.“&lt;/p&gt;

&lt;p&gt;==&lt;/p&gt;

&lt;p&gt;И отново се връщам към зловещите внушения във „Фениксът“ на Маргарит Абаджиев: „Да организираш една религиозна идея около внушението за вечното добро и за любовта означава да изтощаваш човешката съвест, да изискваш благочестие от едно смъртно същество по зададени правила означава да не уважаваш играта със срвъх-естеството, от която зависи неговата значимост, да чакаш някой да те избави от собствената ти непълноценност, бил той ангел или демон, означава да подценяваш своята неповторима скорост в отражението на битието и на смъртта.“ Хвърлени напосоки високопарни думи, докато изстрадали свободата личности като Георги Марков и Димитър Бочев крачат с все по-тежкия товар на миналото и на изстраданите жестоки истини, прескачайки от „екстаз на екстаз“, без дори да съзнават, „че не смърт и преходност – безсмъртие и всевечност на ревера си носят“.&lt;/p&gt;

&lt;p&gt;==&lt;/p&gt;

&lt;p&gt;„Опит за екстаз“ не е лесна за четене и за осмисляне книга. Дори пред кървавите лабиринти на болшевизма не преминаваме лековато, защото преподавателя по история на КПСС, прекаралият 30 години в СССР професор Панчев, половината от които в каторгата в Сибир, се връща в големия свят с две истини – една за пред хората и една, вътре в себе си, а това го прави още по-опасен. Той е прочел само една книга, „Кратката история на ВКП (б), а неговият Бог е истински страшен: „Не на КПСС не вярваше професорът. Не вярваше той на себе си. Партията е безгрешна и непогрешима – грешна и погрешима е човешката природа. Ще вземе да се огъне продажната като плътта му душа, ще вземе да се поддаде, ще вземе да се изпусне на стари години професорът, да се вживее прекомерно в някой заскрежен спомен, да го извади от миналото си и в студентската аудитория да го докара, да го размрази и реанимира, неуместно от контекста да го отлъчи и от потвърждаващото партийната принадлежност отклонение несъзнателно в мерило за цялата съветска власт да го превърне, съветската власт с лагерните власти да отъждестви!“&lt;/p&gt;

&lt;p&gt;==&lt;/p&gt;

&lt;p&gt;„Спомените са опасни, по-опасни и от бъдещето“, предупреждава ни Димитър Бочев, за да разчопли червейчетата на фундаментализма във всички нас, поддалите се на съблазните на тоталитарното. Невероятно драматична е битката между неверието и опитите да бъдем разделени от Божията истина в този роман, не търсете в него попски проповеди и елементарни заигравания с чудеса и светини: „Нищо неизживяно и нищо неизписано, нищо пропуснато, нищо неслучило се няма да остане да трови душата ми“ – такава изповед насаме с всички е по силата само на безмилостно откровените пред себе си и пред другите творци, тези, които не се страхуват от „безначалната и безмерна космическа самота, отдалечени от съвършенството „като здравето от болестта“, но твърдо решени да пишат с кръвта си, за да постигнат „пълнота и завършеност“. „Нека тогава духът придърпа тялото към себе си, нека му обезпечи безсмъртието, което Творецът му е дарил изначално и извечно, нека безсмъртието на духа в тленната материя се влее и в нетленна я превърне – така както Синът Божий Бога и човека в личността Си съчета, людското и Божието в животворна симбиоза обедини.“ В Родината на Божия Син, където познанието е страдание и безпощадна битка с фанатизма и тоталитаризма достъпът е много труден, но благодарение на Боготърсачи като Димитър Бочев и аз все по-страстно се стремя към тази Родина, дано някой ден успея да пристъпя в необятната й прегръдка.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/zabravenatamaya.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Красиво и мъдро продължение на това приобщаване към надвременните идеали намирам и в новия том е есета и с молитви &lt;strong&gt;„Забравената Мая“&lt;/strong&gt; ( издателство “Small Station Press” ) от теолога и литературния историк &lt;strong&gt;Калин Михайлов&lt;/strong&gt;, есеист и поет, преподавател в СУ „Свети Климент Охридски“, чиято монография „Мориак и Бернанос – два романни свята между насилието и любовта“, създадена през 2006 г. и преведена на френски през 2011 г., е сред най-задълбочените световни изследвания на естетическите и художествените открития на двамата френски белетристи, отстояващи Божиите завети в една от най-пропитите от отровата на атеизма модерни страни.&lt;/p&gt;

&lt;p&gt;==&lt;/p&gt;

&lt;p&gt;Бих се връщал десетки пъти към „стиховете в проза“, превръщащи тази тънка на вид книжка в свъхактуална молитва за запазване на духовността и на вечните ценности, за победа на Висшия смисъл и на Доброто над бесовете, предсказани от Достоевски. Много необходими на изпадналия в криза съвременен човек ми се струват думите на Михайлов, с които той завършва есето си „Раздразнението“ : „Най-важното, което ни се случва да забравим е, че главната цел в живота ни не е определена точка от пътя, по който сме поели, каквото и да ни е коствало стигането до нея. Защо да се втренчваме тогава във временните спирки? Крайната и главна точка, към която вървим, е Божието царство, него трябва да не изпускаме от поглед. Не бива заради умората или усилията, които полагаме, за да стигнем някъде навреме, да забравим за къде всъщност сме се запътили, на Кого служим, какво имаме в Него и в Неговия дом, който ни очаква. В Христа Иисуса всичко Божие е и наше.“&lt;/p&gt;

&lt;p&gt;==&lt;/p&gt;

&lt;p&gt;Улавям се, че самият аз нерядко спирам тук или там, оглеждам се крадешком и се прекръствам в очакване да се случи нещо маловажно, значимо само за самия мене. Привикнали сме да търсим Божията подкрепа в трудни моменти – в болест, в любовно разочарование, в безпаричие. Забравяме припомняното многократно в „Забравената Мая“ основно наше призвание – „призванието на съпрузи и родители, на съседи, приятели, колеги“, а постигането му става все по-трудно: чрез „въплътения Бог Слово, вселил се в сърцата ни“. Калин Михайлов ни пошепва молитвата на каещия се Давид към Бога от Псалм 50 : „Сърце чисто създай в мене Боже, и правият дух обнови вътре в мене.“ Уви, това става все по-трудно, особено когато „либерали“ като &lt;strong&gt;Ричард Докинс&lt;/strong&gt; в &lt;strong&gt;“Делюзията Бог”&lt;/strong&gt; представят Бога по следния начин: „Епикризата му сигурно ще включва и следните характеристики: той е не само ревнив, но и се гордее с това; дребнав, несправедлив, мнителен и маниакално властолюбив; отмъстителен и кръвожаден, с рецидив в сферата на етническото прочистване; женомразец, хомофоб и расист; склонен към инфантицид, геноцид, филицид и пестилентност; за капак е и мегаломан, садомазохист и капризно злонравен дерибей.“&lt;/p&gt;

&lt;p&gt;==&lt;/p&gt;

&lt;p&gt;Какво ще кажете? Ето го целият, доста беден речник на злоупотребяващите с новоезика, новите велики инквизитори. Да, не можем да се гордеем с трактата „Чукът на вещиците“, указанието за измъчване на подозрените в магьосничество, но още по-малко са достойни за уважение тези уж либерали, изричащи трудно разбираеми думички. Те налагат на модерния свят ново право, превръщащо се в жесток канон – Калин Михайлов го формулира съвсем точно: „право – хигиенното и сухо право на Еднаквостта, маскирана като Различие“, то изглежда политически коректно, но несъмнено е „безнравствено и безобразно“.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/delyuziyatabog.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Щом холивудските „Оскари“ вече се подчиняват на подобни правила за „различие“, щом „Нетфликс“ бълва струващи милиони мюзикъли от сорта на „Балът“ с Мерил Стрийп и Никол Кидмън, в които лезбийството – нещо съвсем естествено за човешката природа – се превръща в романтична мечта за подрастващите, а в свръхбюджетният сериал за Великобритания през първата половина на 19 век „Бриджъртън“ английската кралица и най-богатият херцог в кралството са чернокожи, по какво тази „култура“ се различава от болшевишката наглост да бъдат зачерквани класици и да бъдат превръщани хората в роби на кървавото Червено знаме? И ако лозунгът „Животът на черните има значение“ бъде заменен с „Животът на белите има значение“, няма ли да настъпи зловещ вой? Ами къде са в картинката избитите милиони червенокожи? Защо бюстовете на бащите на Америка трябва да бъдат срутени и те да бъдат обявени за робовладелци, а така нареченото равенство все по-категорично да се превръща в рай за транссексуалните, за атеистите, които всъщност са като всички нас и няма как да ни налагат фанатично измислени истини? Докинс се усъмнява в „медицинската квалификация“ на интелектуалец, който си позволява да му каже, че с писанията си неизбежно поражда предизвикателния въпрос на Албер Камю: „Защо тогава не вземем всички да се самоубием?“ И продължава: „Какво твърдите вие? Че сме били еволюирали благодарение на някаква сляпа случайност от нищото и отново ще се върнем в нищото. Дори и да не е истинската вяра, религията е нещо много, много по-добро. Защо да не повярваш в някой прекрасен мит (като Платон) , щом той те дарява с умиротворение на ума? Вашият светоглед обаче води до тревожност, наркомания, насилие, нихилизъм, хедонизъм, франкенщейнова наука, ад на земята и Трета световна война“.&lt;/p&gt;

&lt;p&gt;==&lt;/p&gt;

&lt;p&gt;Погледнете само съвременното масово кино и няма как да не се съгласите с подобни заключения. Но според Докинс и подобните му изразителите на тези идеи са безмозъчни. Та нали Карл Попър ни поднесе двата тома на „Отвореното общество и неговите врагове“, както и „Нищетата на историцизма“, за да ни убеди, че Платон е баща на тоталитаризма, а бъдещето на човечеството е в мултикултурализма и в глобализма. От теориите на Троцки до налагането на постулатите на глобализма, честно казано не виждам особена разлика. Не ме разбирайте зле, нямам нищо против онова, за което си мечтае и Димитър Бочев – пълното отваряне на границите, заличаването на бедността, динамичното взаимодействие на културите, но съм твърдо убеден, че то ще си остане илюзия като всички красиви утопии, докато не осъзнаем, че запазването на националното богатство на народите е не само памет, а и бъдеще.&lt;/p&gt;

&lt;p&gt;==&lt;/p&gt;

&lt;p&gt;Затова с удоволствие повтарям думите на Дейвид Бентли Харт от „Атеистичните делюзии“ (да не забравя да спомена, че книгата е преведена от Борис Маринов и е издадена от „Омофор“): „За света би било справедливо да се грижим с нежност, да го култивираме, да го изследваме и да му се радваме, а не да се плашим от него, да го отричаме сякаш е зло, и безспорно не трябва да го обожествяваме. По този и по други начини християнската революция дава на западната култура света просто като свят; демистифициран и по този начин (само на пръв поглед парадоксално) изпълнен с безброй много чудеса, които следва да бъдат проучени. И нещо, което е може би още по-важно – на тази култура християнската революция дава съгласувана концепция за човека като такъв: надарен с безкрайно високо лично достойнство във всички негови индивидуални „моменти“, изпълнен със сили и с тайни, които трябва да бъдат високо ценени. Тази революция осигурява една невъобразимо възвишена картина на човешката личност – създадена според Божествения образ и предназначена да участва в Божествената природа – без с това да умалява или да омаловажава конкретната реалност на човешката природа: духовната, интелектуалната или телесната.“&lt;/p&gt;

&lt;p&gt;==&lt;/p&gt;

&lt;p&gt;Простете за дългия цитат, но нима мога да изразя нещата по-точно и ясно: най-достоверното проникване в човешката природа не е чрез болшевишкото или псевдолибералното фалшифициране на миналото и на настоящето, а чрез изстраданата изповед на вглеждащите се в личната и в колективната вина индивиди, жадни за прошка и за възпитание на искрено състрадание към различните и към изгубилите Пътя. Всъщност на много тревожни въпроси можем да си отговорим, ако изследваме генезиса не само на тоталитаризмите и на фундаментализмите, но и на забулените в митове съвременни „религии“. Те са тези,  които управляват не само младото поколение, а и повечето от нас – те ни превръщат в жалки пионки в зловеща игра, която обръща с краката нагоре всички традиционни ценности и налага повелите на анонимни бесове.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/facebook-istoria-na-feisbuk.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Сериозни отговори за надвисналото над всички нас зло дава изследването на &lt;strong&gt;Стивън Ливи „Facebook. Пълната история на Facebook – идеализъм или сделка с дявола“&lt;/strong&gt;, издание на „Кръгозор“ в превода на Камен Велчев. Стивън Ливи е от рядката порода журналисти, които претендират да служат само на себе си и на обществото. Наричат го гуруто на американската технологична журналистика, на която е отдал над 30 години от живота си. В продължение на три години той провежда безброй разговори с новите „богове“ – Марк Зукърбъг и Шерил Сандбърг и с над 300 бивши и настоящи служители на компанията.&lt;/p&gt;

&lt;p&gt;==&lt;/p&gt;

&lt;p&gt;През 1929 г. унгарският писател Фригес Каринти в разказа си „Вериги“ предсказва комуникационната революция: „Планетата Земя никога не е била толкова малка, колкото е сега. Тя се е смалила – разбира се, фигуративно казано, благодарение на ускоряващата се материална и вербална комуникация. Темата е била повдигана и преди, но никога не сме я формулирали по този начин. Никога не сме говорили за факта, че всеки на Земята, по мое или нечие чуждо желание, може да разбере в рамките на няколко минути, какво мисля или правя, какво искам и желая.“ Каринти пропуска само едно немаловажно обстоятелство: почти всеки на Земята може да бъде умело манипулиран посредством внедреното в дома му чуждо око, същото, което един нехаещ за тоталитарното ни минало млад преводач ще нарече Батко.&lt;/p&gt;

&lt;p&gt;==&lt;/p&gt;

&lt;p&gt;В момента Интернет се ползва от между 40 и 60 милиона души по света, а начело на тази невиждана никога досега империя е родения през 1984 г. Марк Зукърбърк. Затова си струва да проследим крачка по крачка израстването му. Никой и никъде не споменава за класиците писатели, музиканти, художници, от които се е учил. Нищо чудно въобще да няма такива. Че преодолява безброй трудности е ясно от само себе си – той е самото превъплъщение на сбъдналата се американска мечта, но в дневникa му, наречен „Книгата на промяната“, се съдържат идеите как студентската мрежа за свързване да се превърне в световна.&lt;/p&gt;

&lt;p&gt;==&lt;/p&gt;

&lt;p&gt;За могъществото на социалните мрежи са изписани хиляди томове. През юли 2007 г. се появява знаменития бутон „Харесвам“, който според основателите на „Фейсбук“ разпръсква „малки искрици позитивизъм, любов и одобрение“ – те само забравят да уточнят какво точно се харесва и може ли бутонът да влияе върху негативните нагласи на милионната аудитория. Статистически всеки потребител на мрежата има средно по 130 приятели, но хората с безброй приятели са както привлекателни, така и все по-опасни. Осъзнаваме, че блогърите налагат влияние, книгите им се разпродават в милионни тиражи, а млади и стари им вярват безпрекословно.&lt;/p&gt;

&lt;p&gt;==&lt;/p&gt;

&lt;p&gt;Стига се до момента, когато „Фейсбук“ се оказва основното оръжие в надпреварата между политиците. Доналд Тръмп и Хилари Клинтън се замерват с „фалшиви постове“. В седмицата след изборите за първия мандат на Тръмп, огромен процент от топ-историите са измислени новини, пристигащи от малък град в република Северна Македония. Оказва се, че следите водят до град Велес, който има население от 45 000 души. Мотивацията е изцяло финансова, според капацитетите. „На тези македонци не им пука дали Тръмп ще влезе в Белия дом, или не – пише репортерът на Wired. – Интересуват се само от джобните пари, с които да си купят разни неща – кола, часовник, по-хубав телефон или повече питиета в бара.“ Техните фалшиви съобщения от рода на твърдението на Хилъри: „Бих искала хора като Тръмп да се кандидатират за президент, защото той е честен и неподкупен“, се четат от милиони.&lt;/p&gt;

&lt;p&gt;==&lt;/p&gt;

&lt;p&gt;Зукърбърк се ядосва на внушенията, че фалшивите новини решават политически проблеми, но като че ли действителността все по-категорично ни убеждава, че манипулациите едва ли са толкова невинни, а Божествената мрежа започва да придобива неподозирана мощ. Благодарение на могъществото на „Фейсбук“ моята внучка е твърдо убедена, че Доналд Тръмп държи децата на мексиканските бежанци в клетки, други пък вярват, че американският политически елит пие кръвта на младенци! И в крайна сметка осъзнаваме, че „неподкупният журналист“ Стивън Ливи служи вярно на компанията и на нейния властелин. Той се взира в очите на Зукърбърг и твърди, че открива истина в твърденията му: „Не бих могъл да ръководя тази компания, без да правя нещата, които съм убеден, че биха придвижили света напред” – казва човекът, за когото мнозина вярват, че е причинил повече разрушения на Земята, отколкото който и да е било друг от света на бизнеса.&lt;/p&gt;

&lt;p&gt;==&lt;/p&gt;

&lt;p&gt;Ние сами трябва да търсим отговорите на проклетите въпроси – да, в принудителната изолация, „Фейсбук“ е единственото ни спасение, но не е ли той и нашето проклятие? Отново се изправяме пред дилемата за многото възможни отговори за нашите съдбовни въпроси. Или както го е казал Димитър Бочев в неговия трагично невъзможен „Опит за екстаз“: „За извънземните аз не Шекспир – Бога ще питам. Питам го аз и денем, и нощем, и насън, и наяве Го питам, но и Бог е като Шекспир – и Той много неща казва, но и много неща премълчава. Важни, много важни и все важни неща казва Господ-Бог, но най-важните премълчава. Не, значи, като превъплъщенията на будистката пеперуда космос – между казаното и премълчаното от Шекспир и от Бога – кое-що казвам и премълчавам кое-що. При което премълчаваното съм безспорно аз, а дали и казваното съм аз, не зная. Какво да се прави – въобразеното е също действително… Екстазът, само екстазът може да се добере до неговата същност и да я извади наяве, неговата погубена от идеологии, култури и цивилизации автентичност да възстанови.“ Това е „Опит за екстаз“ – и несъмнено за всички нас той вече е безвъзвратно изгубен.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/tamplierite.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;По свой начин са търсели екстаза и &lt;strong&gt;„Тамплиерите“&lt;/strong&gt; – това ще научим от увлекателната история за възникването и гибелта на Ордена на Христовите войни, разказана по неповторим начин от най-яркия представител на новото поколение британски историци &lt;strong&gt;Дан Джоунс&lt;/strong&gt;. Книгата е преведена от Юлия Гешакова за издателство „Лабиринт“ и без малко щях да я пропусна, тъй като живеех с усещането, че съм научил достатъчно за изгарянето на Жан дьо Моле и за унищожаването на неговите рицари от романите на Морис Дрюон и от немалко исторически съчинения.&lt;/p&gt;

&lt;p&gt;==&lt;/p&gt;

&lt;p&gt;Но подходът на Джонс е смайващо новаторски: той се присмива на теориите на конспирациите, според които средновековният орден все още управлява света. Поднася ни скрепено с безспорни доказателства изследване за причините на безкрайната война в Палестина, в Сирия и в Египет, където мюсюлманите – сунити и шиити, се сражават с войнствените християнски нашественици от Запад. Това е панорама за действията на „глобална“, освободена от данъци организация, толкова богата, че е по-могъща дори от някои правителства, за връзката между международните финанси и геополитиката, за силата на пропагандата и за митологизирането, жестокостта, вероломството, предателството и алчността.&lt;/p&gt;

&lt;p&gt;==&lt;/p&gt;

&lt;p&gt;Джоунс не пропуска да спомене и възраждането на легендата за тамплиерите в „Махалото на Фуко“ от Умберто Еко: „Лукаво постмодерен, очевидно сатиричен и нескрито подигравателен към онези, които поставят тамплиерите в някаква велика схема за световно господство, романът на Еко същевременно подсилва мистиката в масовото съзнание относно ордена. Ами ако дори десет процента от всичко казано е вярно? За съжаление, нищо не е вярно.“&lt;/p&gt;

&lt;p&gt;==&lt;/p&gt;

&lt;p&gt;Изследването реалистично показва нелицеприятното лице на фанатизма. Тамплиерите са рицари монаси, но те са и воини, призвани да убиват. Знаменитият Бернар дьо Клерво в съчинението си „Във възхвала на новото рицарство“ заявява: „Едно ново рицарство съвсем наскоро се появи на света. То неуморно води двойна битка – срещу плътските съблазни и срещу носителите на злото на земята. За него има огромна разлика между греха да убиеш човек („хомицид“) и „малицида“ – призванието да убиеш Злото, добродетел, която опрощава и най-страшните зверства“.&lt;/p&gt;

&lt;p&gt;==&lt;/p&gt;

&lt;p&gt;Ето затова трябва внимателно да прочетем „Исус. Биография от един вярващ“ от Пол Джонсън и да вникнем в прозрението, че завещаното от Него християнство не е съществувало на Земята, а е само в душите на истински вярващите. „Човечеството има склонност към злото, но и към доброто.“ Това са установили най-великите психолози и най-гениалните творци. Нека си припомним десетте заповеди на Христа, така както ги е формулирал Пол Джонсън.&lt;/p&gt;

&lt;p&gt;==&lt;/p&gt;

&lt;p&gt;Първата е: „всеки от нас трябва да развие истинската си същност“. Можем да имаме много типове колективни съществувания, но личността ни, оформена и възпитавана от нас самите, е съвсем сама пред лицето на Бога. „Втората заповед е да приемеш и да постъпваш съобразно принципа на универсалността.“ Това ще рече да обичаш ближния си, както обичаш себе си – обезмисля напъните да бъде изведено с предимство напред едно или друго малцинство. Трето – „уважавай това, че всички сме равни в очите на Бога“. Исус се е отвращавал от болните амбиции. Затова наложил и четвъртата си заповед – „необходимост от любов в човешките отношения по всяко време и при всяка ситуация“. Всичко това го откриваме във великите творби на музиката, на живописта, на поезията и белетристиката, на театъра, но най-трудно то е осъществимо в така враждебното на хуманността всекидневие. Петата заповед е посветена на „милостта“. „Била тайнство, вид морална поезия. Когато проявяваме милост спонтанно, с чувство на радост и удовлетворение и без да се замислим, ние не просто показваме великодушие, но и се държим по примера на Бога.“ Постигането на баланс е шестата заповед, която е неразривно свързана със седмата – „култивирането на отворени сетива и ум“. „Думите „отворен“ и „светлина“ били благословени сред словата му, които той завещал на човечеството.“ Повече от ясно за Иисус било, че догматизмът и фанатизмът са най-тежката бариера пред търсенето на истината. Той постоянно повтарял: „Аз съм и пътят, и истината, и животът“. Защо продължаваме да не го разбираме? Осмата заповед е борбата за истината, съхраняването и защищаването на света, верността към природата – все неща, които „новоезикът“ се опитва да заглуши и преиначи. Неизменно се нарушава и деветата истина – властта да бъде употребявана ограничено и умерено, „с емпатия, с милост и с любов“.&lt;/p&gt;

&lt;p&gt;==&lt;/p&gt;

&lt;p&gt;Трябва да се вслушаме в откритието на Пол Джонсън: „Разпятието е отмъщението на световната власт, а Възкресението е въставането на лишените от сила от дълбините на тяхното страдание.“ Сякаш всичките тези заповеди са неповторимото обобщение на усилията на големите творци, ако щете на идеите на романа „Опит за екстаз“ от Димитър Бочев. И накрая идва десетата заповед, която свещениците няма да ви кажат : „проявявай смелост“. Той казвал: „Чрез твърдостта си ще придобиете душите си“ и изричал горчивата истина: „Ще бъдете мразени от всички, поради Моето име; а който устои докрай, той ще бъде спасен.“ Историкът ни призовава да възприемем тази заповед „в нейната простота и да я съблюдаваме с вяра“. Готов съм да следвам и десетте повели, макар да ми е пределно ясно колко трудно ще е това в един абсурден свят, завладян от пандемии и от вируси на безверие.&lt;/p&gt;

&lt;p&gt;==&lt;/p&gt;

&lt;p&gt;Безверието е сред най-тежките наказания за модерния човек. То ни превръща в безполови същества, лишава ни от собствена воля и ни диктува модели за поведение, които всъщност се основават на безусловното подчинение на догмата за „делюзията Бог“. Според Докинс много често се бърка страстта с фундаментализма. И продължава: „Християнските фундаменталисти воюват страстно срещу еволюцията, а пък аз също толкова страстно я защитавам. Страстта се изправя срещу страст - в това отношение сякаш сме си „лика-прилика“. А това може да накара някои да стигнат и до извода, че сме „от един дол дренки“, т.е. същите фундаменталисти като другите. Но ако ми позволите, ще използвам един афоризъм: „Когато два противоположни възгледа се изразяват с еднаква сила, не е задължително истината да се окаже по средата.“ Възможно е едната страна просто да греши. А това, съгласете се, оправдава страстта на другата…&lt;/p&gt;

&lt;p&gt;==&lt;/p&gt;

&lt;p&gt;Немощен ми изглежда „опита за екстаз“ на Докинс. Нищо фундаменталистко няма във вярата в любовта и в милостта, в способността да страдаш за другите. Никоя от неговите маймуни все още не се е превърнала пред очите ни в човек, докато той по никакъв начин не би могъл да изтръгне вярата от душата ми. Не кръстенето пред иконите, не проповедите на свещениците, а онази вяра, която ме озарява докато чета, например, „Престъпление и наказание“ или „По следите на изгубеното време“. Бог е в чудото на „мадлената“, която ми връща детството и „съня за щастие“. Бог е и в любовта, най-голямата магия в живота ни.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/20razkazazalyubovta.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Затова, в навечерието на толкова оспорвания от традиционалистите празник на любовта Свети Валентин, ще завърша с &lt;strong&gt;„Двадесет незабравими разкази за любовта“&lt;/strong&gt;, една модерна библия на чувствата, издание на „Кронос“, в която Джек Лондон, Антон Чехов, Мопасан, Карел Чапек, Рабиндранат Тагор, Съмърсет Моъм, Реймънд Карвър, Рей Бредбъри, Жоржи Амаду, Изабел Алиенде и още немалко талантливи автори ни отвеждат пред олтара на страстите, където сме най-много човеци.&lt;/p&gt;

&lt;p&gt;==&lt;/p&gt;

&lt;p&gt;Съмърсет Моъм ни е оставил един безсмъртен кратък разказ – „Съпругата на полковника“. Тя се влюбва безумно, пише стихове за дългите и трепетни нощи, които са прекарали заедно, за отмалата, която ги е приспивала, вплетени един в друг. Щастието им било изпълнено с опасности и внезапно любимият млад мъж починал. „Последното й стихотворение се състоеше от четири кратки строфи, в които писателката, тъжна и примирена със загубата си, благодари на тъмните сили, които управляват съдбата на човека, че е имала привилегията, поне за малко, да се радва на най-голямото щастие, което ние, човешките създания, можем да се надяваме да познаем.“&lt;/p&gt;

&lt;p&gt;==&lt;/p&gt;

&lt;p&gt;А страстният любовник, уличен певец и музикант Убалдо Кападосио от магическия разказ „Чудото с птиците“ се влюбва в сякаш изпратена му от Дявола красавица, но тя – за да се спаси от ревността на съпруга си – го обвинява, че се е опитал да я прелъсти и изнасили. Той хуква да бяга и се озовава посред птичи пазар – за да спасят съвременния дон Жуан дванайсет папагала ара го вдигат за тънката нощница и отлитат с него – „проправяха път пред облаците, съпровождайки трубадура без всякакво усилие, като стих, който вятърът разнася“.&lt;/p&gt;

&lt;p&gt;==&lt;/p&gt;

&lt;p&gt;„Като стих, който вятърът разнася“ лети любовният екстаз навред по света, за да се бори с фанатизма, с ретроградността, с насилственото налагане на фалшиви догми. Той ни е завещан от онзи, който нахранил повярвалото му множество: „Аз съм живият хляб… Хлябът, който Аз ще дам, е Моята плът, която Аз ще дам за живота на света.“ Този хляб не е от тесто – той наистина е Неговата плът, която откриваме в целебните слова на избраниците. Може би те ще ни опазят от изкушенията на „делюзиите“ – за мен зловещите илюзии сеят онези, които, опитвайки се да ни убедят в превъзходството на „себичния ген“, всъщност се стремят да ни направят безпомощни и глухи за музиката на изстраданите озарения на хуманистите.&lt;/p&gt;
</description>
        <pubDate>Thu, 11 Feb 2021 00:00:00 +0000</pubDate>
        <link>/bookreviews/2021/02/11/18-37-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%B4-%D0%B1%D0%BE%D1%87%D0%B5%D0%B2-%D1%80-%D0%B4%D0%BE%D0%BA%D0%B8%D0%BD%D1%81-%D0%B4-%D0%B1-%D1%85%D0%B0%D1%80%D1%82-%D0%BA-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%BF-%D0%B4%D0%B6%D0%BE%D0%BD%D1%81%D1%8A%D0%BD-%D1%81%D1%82-%D0%BB%D0%B8%D0%B2%D0%B8-%D0%B4-%D0%B4%D0%B6%D0%BE%D1%83%D0%BD%D1%81.html</link>
        <guid isPermaLink="true">/bookreviews/2021/02/11/18-37-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%B4-%D0%B1%D0%BE%D1%87%D0%B5%D0%B2-%D1%80-%D0%B4%D0%BE%D0%BA%D0%B8%D0%BD%D1%81-%D0%B4-%D0%B1-%D1%85%D0%B0%D1%80%D1%82-%D0%BA-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%BF-%D0%B4%D0%B6%D0%BE%D0%BD%D1%81%D1%8A%D0%BD-%D1%81%D1%82-%D0%BB%D0%B8%D0%B2%D0%B8-%D0%B4-%D0%B4%D0%B6%D0%BE%D1%83%D0%BD%D1%81.html</guid>
        
        <category>Колонката на Георги Цанков</category>
        
        <category>Георги Цанков</category>
        
        
        <category>bookreviews</category>
        
      </item>
    
      <item>
        <title>Романът на Уилям Фокнър &quot;Дивите палми&quot; за пръв път на български</title>
        <description>&lt;p&gt;Неиздаван досега у нас роман на Уилям Фокнър излиза за първи път на български. „Дивите палми“ (Лист, 2021) е едновременно сред най-нетипичните и най-обичаните творби на писателя, появила се на бял свят през 1939 г. – цяло десетилетие преди той да бъде засипан с лаври като Нобелов лауреат за литература.&lt;/p&gt;

&lt;p&gt;==&lt;/p&gt;

&lt;p&gt;В основата на романа са две истории за Американския юг – „Дивите палми“ и „Стареца“, които се преплитат в разказ за освобождението, любовта, оцеляването, саможертвата и изкуплението. Загърбили всичко, погълнати от забранената си страст, през 1937 г. Шарлът и Хари търсят спасение там, където никой не ги познава. Десет години по-рано един затворник в изнемога гребе с лодката си през наводненията на Мисисипи, за да спаси бременна жена.&lt;/p&gt;

&lt;p&gt;==&lt;/p&gt;

&lt;p&gt;Първоначално Уилям Фокнър озаглавява романа си „Ако те забравя, Йерусалиме“, което е препратка към библейски псалм. В името на търговския успех обаче издателите му го променят на „Дивите палми“. До ден днешен романът се издава и под двете заглавия и това допълнително подчертава двойнствеността в композицията и сърцевината му.&lt;/p&gt;

&lt;p&gt;==&lt;/p&gt;

&lt;p&gt;Книгата излиза у нас в превод на писателката Елена Алексиева. В предговора към романа тя пише: „Мощта на романа идва от сблъсъка на фокнъровското и не-фокнъровското, на Фокнър със самия себе си и с една толкова неприсъща страна на писането му, че поддавайки ѝ се, той самият сякаш е разколебан и отказва докрай да я признае. С всяка следваща страница, с всяка следваща част писателят всъщност отново и отново преодолява собствената си съпротива… Любовта – както с човека, така и с книгата – е самотно занимание. Илюзия на обичащия, поради която – или въпреки нея – той избира да умре или да продължи да живее с онази част от себе си, дето нищо и никого не обича, дори самата любов. Тя е Йерусалим, в който не можеш да се завърнеш, а само да помниш. И ако забравиш – да бъдеш проклет. „Дивите палми“ беше моят Йерусалим“.&lt;/p&gt;

&lt;p&gt;==&lt;/p&gt;

&lt;p&gt;Уилям Фокнър (1897 – 1962) е сред емблемите на американската литература. Потомък на стара южняшка фамилия, той прекарва почти целия си живот край великата река Мисисипи, дала име на родния му щат. Тук пише и прочутите си романи „Врява и безумство“, „Светилището“, „Авесаломе, Авесаломе“, „Светлина през август“. През 1949 г. е удостоен с Нобелова награда за литература за „големия му и уникален в художествено отношение принос към американския роман“. На два пъти печели и „Пулицър“.&lt;/p&gt;

&lt;p&gt;==&lt;/p&gt;

&lt;p&gt;Корицата на книгата е дело на художничката Калина Мухова.&lt;/p&gt;
</description>
        <pubDate>Wed, 10 Feb 2021 00:00:00 +0000</pubDate>
        <link>/newbooks/2021/02/10/09-35-%D0%BD%D0%B5%D0%B8%D0%B7%D0%B4%D0%B0%D0%B2%D0%B0%D0%BD%D0%B8%D1%8F%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D1%83%D0%B8%D0%BB%D1%8F%D0%BC-%D1%84%D0%BE%D0%BA%D0%BD%D1%8A%D1%80-%D0%B4%D0%B8%D0%B2%D0%B8%D1%82%D0%B5-%D0%BF%D0%B0%D0%BB%D0%BC%D0%B8-%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/newbooks/2021/02/10/09-35-%D0%BD%D0%B5%D0%B8%D0%B7%D0%B4%D0%B0%D0%B2%D0%B0%D0%BD%D0%B8%D1%8F%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D1%83%D0%B8%D0%BB%D1%8F%D0%BC-%D1%84%D0%BE%D0%BA%D0%BD%D1%8A%D1%80-%D0%B4%D0%B8%D0%B2%D0%B8%D1%82%D0%B5-%D0%BF%D0%B0%D0%BB%D0%BC%D0%B8-%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        <category>Уилям Фокнър</category>
        
        <category>Лист</category>
        
        <category>роман</category>
        
        <category>нова книга</category>
        
        <category>Дивите палми</category>
        
        
        <category>newbooks</category>
        
      </item>
    
  </channel>
</rss>
