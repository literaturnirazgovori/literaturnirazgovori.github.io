<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Tue, 27 Oct 2020 10:03:52 +0000</pubDate>
    <lastBuildDate>Tue, 27 Oct 2020 10:03:52 +0000</lastBuildDate>
    <generator>Jekyll v3.8.6</generator>
    
      <item>
        <title>Станислава Станоева: Иска ми се да пазя думите за моментите, в които биха утешили или спасили някого</title>
        <description>&lt;p&gt;&lt;em&gt;Със Станислава Станоева, автор на редица стихосбирки, разговаряме за последната й книга - “Божествени частици”, излязла тази година под знака на изд. ЕРГО.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В твоята поезия всичко в света е сякаш обвързано, всичко съществуващо е скачен съд. Безнадеждно (или напротив) е това съизмерване на нашия крехък живот с мащабите на една безкрайна Вселена? Какво е чувството да си толкова дребен?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Всичко в този свят, в тази вселена, всичко видимо и невидимо е еднакво важно и необходимо. Това е философията, по която се опитвам да живея. И всяко нещо има своето място, без него всичко щеше да е друго. Що се отнася до съизмерването – то е човешко понятие.  Но ако го има, то е по-скоро неизбежно, но и успокоително – моделът на човешката клетка удивително прилича на модела на Вселената – всичко е сякаш еднакво, единствено мащабът е различен. Сякаш всичко е като матрьошка – отвориш голямата кукла, а там – друга – по-малка, и така до безкрайност. Едното създава другото – като времепространствен уроборос. Но мащабът също е променлив, в зависимост от гледната точка. Понякога да си дребен е предимство, защото може би ти си градивната частица за нещо по-мащабно. Въобще трябва да мислим малко по-всеобхватно. Светът не свършва само пред чинията ни с храна или с грижите за тежкия трафик. Погледнеш ли по този начин на битието си, си свършен, удавен в битовизми. Всички ние сме направени от звезден прах и сами трябва да задаваме мащабите си.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Стиховете ти на места са актуални и злободневни, поезията ти не се страхува да се отвърне от самата себе си и да погледне към язвите на света: глобалното затопляне, островите от боклуци, отровните следи на цивилизацията, а сега и световната пандемия, в която маските, без които днес не можем да излезем, вече не са просто метафора. Поразсъждавай за това как тази метафора е станала реалност - какво откриват и какво закриват у нас днешните предпазни маски? Как виждаш света от днес, “дезинфекциран до изчезване”?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Светът винаги е един и същ – с всички свои красоти и проблеми, просто комплексите ни се увеличават, нарастват страховете ни, защото информацията вече е много повече. Тя е на един клик разстояние, буквално сме смачкани от нея. И всичко ново е добре забравено старо. В този смисъл нещата, които се случват около нас и на нас, не могат да не ми влияят. Аз наистина съм съпричастна с всички заобикалящи ни проблеми, но злободневна дотолкова, доколкото как те влияят на човешката душа. Приемам присърце проблемите на планетата ни, на нас, хората, които трябва да преминем през големите изпитания като войни, болести, недоимък, страхове. В този смисъл ми е интересна психологията на една пандемия, защото много хора заглушават страховете си и това избива в други крайности. Хората така или иначе изначално сме самотни, една пандемия ни прави още повече алиенирани един от друг – физически и ментално. И понякога с физическите маски прикриваме истинските си маски, зад които се крием цял живот.&lt;/p&gt;

&lt;p&gt; &lt;em&gt;==&lt;/em&gt;&lt;/p&gt;

&lt;p&gt;&lt;strong&gt;Космическата образност е силно застъпена в тази твоя стихосбирка, а може би най-присъстващият образ е този на тъмната материя. Казваш, че сме “тъмна  материя, потопена във мрак”. Носи ли тази двойна тъмнина и морална оценка за нас?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/bozhestvenichastici.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Преди години, когато за първи път бях увлечена съвсем непрофесионално от физиката, астрономията, от космологията и всички науки, които се опитват да обяснят възникването на света и законите, по които той се развива, бях удивена от факта, че близо 90% от Вселената се състои от тъмна материя и само 10% е видимата. Това ме подлуди, защото ми доказа нещо, което дълго време се чудех как да си обясня – че има неща, които не виждаме, не можем да докоснем, да манипулираме, но те съществуват. В този смисъл човекът като една загадка може да бъде тъмна енергия, потопена в още повече тъмни неизвестни. Често черпя образите и вдъхновението си от физиката, дори имам цяла книга със заглавие „Теория на всичко”. Иначе аз лично избягвам да давам морални оценки за каквото и да е било. Човекът е добър и лош, тъмен и светъл, висок и нисък, широк и тесен – и това е чудесно. Въпреки че по-скоро съм интровертна и не съм социален индивид, аз харесвам хората. Приемам всичко, защото то е част от всичко. Дори лошото като събирателно понятие. Заради равновесието.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Развенчаваш земните ни щения в този свят като несъществуващи и съветваш: “Просто засейте в земята сърцата си, за да пораснат”. Какво се изисква за това - смирение, себеотрицание, търпение, понасяне на болките и загубите?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Сърцата като символ на любовта. Сърцата ни, които трябва да пораснат, а не да стоят сгърчени от страх и самота. Наистина всичко, от което се нуждаем, е любов, както е казал Джон Ленън. Любов във всичките й форми. А най-вече да се научим да обичаме самите себе си. Любовта си знае работата, доверявам й се напълно. Тогава всичко друго си идва на мястото. Сърцата ни са тези, които трябва да пораснат от и за любов. Тогава и суетата, и лицемерието, и болката, и всичко лошо сякаш се стопяват. Изисква се мъдрост, а тя се трупа с годините. Лошото е, че наред с това се трупа и тъга, печал, както е записано в Стария завет.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Ще ни тежи това хилядолетие,/защото само шепа хора/пренасят този век на раменете си”, пишеш. Кои и какви са тези хора според теб?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да, трудно се пренасят всички тези години. Двадесет и първи век е коренно различен от предходния – двадесети, познат като най-човешкия. Сегашният трябва да заслужи това високо определение, но не ми се вярва. Забелязвам една настъпваща посредственост, която подменя всички ярки достижения на 20 век във всяка една сфера – включително и в литературата. Креативните, добрите хора, учените, хората на изкуството, всички тези, които помагат на този свят да се развива – те ще трябва да пренесат този век на раменете си. Които докосват човешката душа и мисъл и ги въздигат. Също онези, които с труд и честност поднасят материалните блага. &lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Ако те попитат „какво искаш“, както ти питаш в един стих, кое е първото, което ще кажеш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Искам да бъда щастлива.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Хапе ли щастието – и защо?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да, не си ли усетила? Ама така – лекичко хапе, за да привлече вниманието ти. Ненатрапчиво, като намигане. Щастието винаги е лично, а моето е много скромно. И хапе, защото е временно – да му обърнеш внимание, да не изпуснеш момента, да му се отдадеш и да му се насладиш. То е като тъмната материя – не можеш да го видиш, но го има, придава тежест на живота ти, защото виждаш нещата по съвсем друг начин. От друга страна, не съм чула някой поет да е писал стихове от щастие. Повечето се вдъхновяват от болката. Затова е хубаво да има щастие, то е необходимо, за да направиш почивка в изпълнения с всякакви изпитания живот. Щастието е награда, неочаквана и кратка.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Имаш редица стихове за майка си. Помирява ли със смъртта поезията? Възприемаш ли я и като терапия?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Преди близо година изгубих майка си – нещо, което ми донесе дълбока тъга. Затова и книгата ми „Божествени частици” посветих на нея. Някак ми се ще да вярвам, че поезията може да стигне с вибрациите си до онази енергия, която е вече майка ми, за да може и тя да я чуе, усети, почувства. Защото тя, като всяка майка, се радваше на всяко мое стихотворение, на всяка моя нова книга.&lt;/p&gt;

&lt;p&gt;==&lt;/p&gt;

&lt;p&gt;От друга страна смъртта е една от трите основни теми в литературата, наред с любовта и живота. Тези три неща носят в себе си извечни за хората чувства. Така че тя може да бъде огромен двигател за един творец. Смъртта е част от поезията. Като човек обаче сякаш не мога да се примиря с нея. Прави ме безсилна, захлупва ме под похлупака на мълчанието. Не ми е достатъчна онази финална черта, искам да отида отвъд нея, да си обясня липсите, да потуша спомените. Може би възприемам смъртта като вид катарзис, като лакмус и разделител – да те накара да прогледнеш кои наистина са важните неща в живота. Смъртта е голям учител.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Казваш, че пазиш думите, за да пишеш с тях пестеливо. А как не би могла да пишеш поезия?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Сякаш все повече ми се мълчи. Има прекалено кресливост в живота ни, има някаква непрекъсната надпревара, бутане с лакти. Всеки говори, издиша думи, а все по-малко някой го чува. Вече нямам време за празни приказки, за нещо ефимерно. Сякаш ми се иска да пазя думите за моментите, когато те биха били полезни на някого, биха утешили или спасили.&lt;/p&gt;

&lt;p&gt;==&lt;/p&gt;

&lt;p&gt;Иначе не бих могла да пиша поезия по поръчка или заради това, че трябва да напиша нещо. Поезията е внезапно изкуство, трудно се контролира. Или идва, или не. После вече приготвяш „ножицата”, с която да режеш, наставяш, махаш, редактираш. Едното е емоцията, другото е рациото.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Ти си и част от екипа на “Жанет 45” и през ръцете ти минават много постъпващи ръкописи. Имаш ли свои събрани наблюдения за текстовете на хората, които решават да пишат днес?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В „Жанет 45” всичко е на много високо професионално ниво – аз съм само мъничка частица от цялостната смазана машина. За постъпващите ръкописи си има рецензенти и редактори, на чието професионално мнение разчитаме. Аз съм просто един координатор между автори, художници, редактори, коректори. Въпреки това имам своите наблюдения, но те са лични и искам да бъдат възприети като такива. Имала съм нееднократно възможността да работя с млади автори, изкушени от литературата. Според мен все повече първо се посяга към молива, преди да се посегне към книгата. Много начинаещи автори си мислят, че е достатъчно да могат да пишат думи, подредени по определен начин и това ги прави писатели, без да са прочели и десет книги в живота си. Самородни таланти се раждат рядко, и слава Богу!&lt;/p&gt;

&lt;p&gt;==&lt;/p&gt;

&lt;p&gt;Ако мога да си позволя да посъветвам хората, които искат да пишат добре, тогава ще има кажа: четете книги! Те не само обогатяват речника и светогледа, а формират вкус, самодисциплина, самооценка, критичност, стремеж към усъвършенстване. Писането е къртовски труд, особено на по-дълги прозаични текстове. Писането е отговорност – и към себе си, и към другите.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кои големи поетични гласове можем да дочуем през собственото ти писане - кои са твоите учители? И още - можеш ли да отличиш значими гласове сред съвременните създатели на поезия?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Българската поезия е на световно ниво. Имаме прекрасни поети, от които съм се учила, някои знам наизуст и периодично препрочитам. Те ми носят чиста наслада. Хубаво е да имаме повече поезия в живота – тя възвисява, спасява, уравновесява, дарява красота. Добрата поезия, както неведнъж съм казвала, е най-универсалният език на света. Тя е чиста проба енергия. Синтезира в себе си силно концентрирана емоция, отключва въображението, спомените, преживяванията… Поетът е най-самотният човек във Вселената, срамежлив и спотаен, а изрича на глас най-строго пазените си тайни, общовалидни за всички. Но не директно, а кодирано. Ако умееш да разгадаеш този код, тогава разбираш истината.&lt;/p&gt;

&lt;p&gt;==&lt;/p&gt;

&lt;p&gt;За мен най-големите имена в съвременната ни поезия са, изброявам ги хаотично, Борис Христов, Иван Динков, Иван Пейчев, Константин Павлов, Добромир Тонев, Николай Кънчев, Иван Методиев, Георги Рупчев, Христо Фотев, Миряна Башева, Калина Ковачева, Малина Томова… От по-старото поколение са неповторимите класици Атанас Далчев, Елисавета Багряна, Станка Пенчева, Блага Димитрова, Никола Вапцаров, Яворов, Фурнаджиев… И още толкова. Както споменах – имаме поети на световно ниво.&lt;/p&gt;

&lt;p&gt;==&lt;/p&gt;

&lt;p&gt;Имала съм привилегията Добромир Тонев да е редактор на първата ми поетична книга. Той беше човекът, който отгледа няколко поколения пловдивски автори в своята академия, част от която бях и аз самата. Именно там се научих на смирение, на работа над текста, на това, че първо трябва да четеш, преди да посегнеш към белия лист. Добромир Тонев помогна на всички от това уникално поетично гнездо да контролираме талантите си.&lt;/p&gt;
</description>
        <pubDate>Tue, 27 Oct 2020 00:00:00 +0000</pubDate>
        <link>/interviews/2020/10/27/10-02-%D1%81%D1%82%D0%B0%D0%BD%D0%B8%D1%81%D0%BB%D0%B0%D0%B2%D0%B0-%D1%81%D1%82%D0%B0%D0%BD%D0%BE%D0%B5%D0%B2%D0%B0-%D0%B8%D1%81%D0%BA%D0%B0-%D0%BC%D0%B8-%D1%81%D0%B5-%D0%B4%D0%B0-%D0%BF%D0%B0%D0%B7%D1%8F-%D0%B4%D1%83%D0%BC%D0%B8%D1%82%D0%B5-%D0%B7%D0%B0-%D0%BC%D0%BE%D0%BC%D0%B5%D0%BD%D1%82%D0%B8%D1%82%D0%B5-%D0%B2-%D0%BA%D0%BE%D0%B8%D1%82%D0%BE-%D0%B1%D0%B8%D1%85%D0%B0-%D1%83%D1%82%D0%B5%D1%88%D0%B8%D0%BB%D0%B8-%D0%B8%D0%BB%D0%B8-%D1%81%D0%BF%D0%B0%D1%81%D0%B8%D0%BB%D0%B8-%D0%BD%D1%8F%D0%BA%D0%BE%D0%B3%D0%BE.html</link>
        <guid isPermaLink="true">/interviews/2020/10/27/10-02-%D1%81%D1%82%D0%B0%D0%BD%D0%B8%D1%81%D0%BB%D0%B0%D0%B2%D0%B0-%D1%81%D1%82%D0%B0%D0%BD%D0%BE%D0%B5%D0%B2%D0%B0-%D0%B8%D1%81%D0%BA%D0%B0-%D0%BC%D0%B8-%D1%81%D0%B5-%D0%B4%D0%B0-%D0%BF%D0%B0%D0%B7%D1%8F-%D0%B4%D1%83%D0%BC%D0%B8%D1%82%D0%B5-%D0%B7%D0%B0-%D0%BC%D0%BE%D0%BC%D0%B5%D0%BD%D1%82%D0%B8%D1%82%D0%B5-%D0%B2-%D0%BA%D0%BE%D0%B8%D1%82%D0%BE-%D0%B1%D0%B8%D1%85%D0%B0-%D1%83%D1%82%D0%B5%D1%88%D0%B8%D0%BB%D0%B8-%D0%B8%D0%BB%D0%B8-%D1%81%D0%BF%D0%B0%D1%81%D0%B8%D0%BB%D0%B8-%D0%BD%D1%8F%D0%BA%D0%BE%D0%B3%D0%BE.html</guid>
        
        <category>СтаниславаСтаноева</category>
        
        <category>Божествени частици</category>
        
        <category>Ерго</category>
        
        <category>поезия</category>
        
        <category>интервю</category>
        
        
        <category>interviews</category>
        
      </item>
    
      <item>
        <title>Девет любовни истории от старите хроники оживяват в новата книга на Иван Станков</title>
        <description>&lt;p&gt;„Вечерна сватба“ е новата, четвърта поред белетристична книга на Иван Станков. Тя излиза под знака на изд. Хермес, след като Фабер издаде трилогията му с разкази „Спомени за вода. Dm“ (2014), „Улици и кораби. Gm“ (2017) и „Имена под снега. А7“ (2019).&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Купете си книгата с намаление през линка към Озон.бг.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Главната тема на „Вечерна сватба“ е любовта. Повечето от героите в някакъв вид наистина са съществували преди сто години. Всички правят най-старото нещо на света – обичат. Крадци, млади вдовици, гимназистки, следователи, бъчвари, светици, самоубийци, акробати или проститутки – всички те са от най-големия български град на Дунава. Живеят там и носят на гръб междувоенното време. Любовта ги намира и се стоварва отгоре им като откровение, но и като проклятие. А човекът се оказва слаб за такива дарове. И мъртвите, и оцелелите споделят с читателя: от любовта, както и от смъртта, изход няма.&lt;/p&gt;

&lt;p&gt;==&lt;/p&gt;

&lt;p&gt;“Главно действащо лице в тази книга е любовта. Не красивата, романтичната и възвисяваща любов, а наранената, отхвърлената и изпепеляваща любов, която води до фатални изходи. Както казва една от героините: „Без любов не се живее, но пък с много любов – направо се мре“. И всички тези странни истории от други времена, случили се в едно красиво провинциално градче, заживяват своя нов живот, защото любовта не е подвластна на годините. „Вечерна сватба“ ще стопли душата ви и ще събуди симпатии към тези отчаяни страдалци и грешници в любовта”, казва редакторът на книгата Стойо Вартоломеев.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;Иван Станков е писател и преводач. Професор по българска литература във Великотърновския университет. Автор на монографични изследвания върху творчеството на Асен Разцветников, Йордан Йовков, Димитър Талев, Васил Попов, Борис Христов и др. Превежда от румънски книгите на Мирча Картареску, Дан Лунгу и др.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Изд. Хермес предоставя и кратко интервю с автора по повод на новата му книга:&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Как се роди идеята за книгата?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Идеята за „Вечерна сватба“ се роди в състояние на криза. Бях изчерпал съвремието си като ресурс. Времето, за което свидетелствах в предишните си книги, се беше свършило. Съвременният живот бе престанал да мърда. И ми се прииска да се преместя другаде. В някакви старопланински легенди или в някаква всеобща история на безчестието.&lt;/p&gt;

&lt;p&gt;==&lt;/p&gt;

&lt;p&gt;Не исках да се съизмервам нито с Йовков, нито с Борхес. Исках да избягам като тях. При разбойниците, пиратите, грешниците. И там, в пещерите на легендарното, да им дам опрощение. Разбойниците и пиратите обаче се оказаха далеч за малката ми лодка. Трябваше да се задоволя с грешниците. И се озовах в любимия си град Русе преди сто години.&lt;/p&gt;

&lt;p&gt;==&lt;/p&gt;

&lt;p&gt;Запознах се на място с много хора, всичките до един мъртви отдавна. И отведнъж ги почувствах живи, бях ги издърпал отсам реката на забравата, макар да бяха запомнени само в няколко изречения из тогавашните вестници. Живях една година като хартиен паразит в старите регионалните издания. И любимото ми литературно време – между двете световни войни – започна да придобива жива градска плът с хората, миризмите, цветовете, роклите, файтоните и звуковата си картина. Познавах града в детайли. Трябваше ми само „вкусът на времето“ и го бях намерил. Нещо като мадлената на Марсел Пруст. Нататък беше лесно.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Разказите във „Вечерна сватба“ са вдъхновени от реални събития.  Може ли да ни разкажете повече за тях?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Това са девет любовни истории, отбелязани с по няколко думи в някогашните хроники. Разбира се, много от персонажите са измислени. Повечето от събитията – също. От любовта между младата учителка и затворилия се в привързаната гемия частен ученик реален е само мъртвият кораб. От тъмната любов на младия износител на грозде и продавачката от магазина за шапки реален е само ресторантът, в който танцуват. Васко, кроткият луд, който иска да се кандидатира за кмет, е съществувал наистина. Но любовната му история с Виолета, както и самата героиня, са измислени. Цивилният полицейски агент и ресторантската акробатка от последния разказ са съществували, но не са се познавали.&lt;/p&gt;

&lt;p&gt;==&lt;/p&gt;

&lt;p&gt;Навсякъде зад фигурите от разказите диша голямата История. Но и тук героите ми са скрити из джобовете на шинела й със своите малки истории. Убеждението ми е, че на този свят всички, дори и диктаторите, са малки хора. А любовта е винаги голяма. И е безпощадна.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кое искахте да излезе на преден план в разказите – любовта или трагедията? А може би те са винаги свързани?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Думите любов и трагедия най-често са ситуационни синоними. От щастлива любов много трудно се прави добра книга. Докато нещастната любов е бременна с литература, тя носи в себе си конфликтен потенциал. Дори когато няма действие, пак се усеща катранения дъх на смъртта. Любовта и смъртта са двете единствени неща, за които литературата говори от Омир до днес. Тя няма други теми. Всичко друго е декоративно. Във „Вечерна сватба“ любовната и смъртната линия често се събират.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Подзаглавието на книгата е „Разкази от други времена“. Какви паралели правите вие между времето на вашите герои и нашето съвремие?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Паралелът между времената беше интересен и за мен, когато започнах да се готвя за книгата. Но с влизането в детайлите на тогавашния живот, той ми се струваше толкова познат и толкова сетивен, че усетих как губя чувството за дистанция. При самото писане разстоянието съвсем изчезна.&lt;/p&gt;

&lt;p&gt;==&lt;/p&gt;

&lt;p&gt;От дългогодишните си професионални занимания с литература знаех, че човекът на всички времена е един и същ, че всичко може да се промени, само човекът не може. Сега го изпитах на гърба си. Героите отказваха да бъдат „тогавашни“. Не се учудих: въпреки че действието в „Антихрист“ се развива през XIV в., Емилиян Станев твърди, че това е неговата автобиографична книга. Мога да отида и по-далеч. Всяка книга е автобиографична. Затова паралелите между времето на автора и времето на книгата са условни по необходимост. Надявам се читателят да приеме героите.&lt;/p&gt;
</description>
        <pubDate>Fri, 23 Oct 2020 00:00:00 +0000</pubDate>
        <link>/newbooks/2020/10/23/09-55-%D0%B4%D0%B5%D0%B2%D0%B5%D1%82-%D0%BB%D1%8E%D0%B1%D0%BE%D0%B2%D0%BD%D0%B8-%D0%B8%D1%81%D1%82%D0%BE%D1%80%D0%B8%D0%B8-%D0%BE%D1%82-%D1%81%D1%82%D0%B0%D1%80%D0%B8%D1%82%D0%B5-%D1%85%D1%80%D0%BE%D0%BD%D0%B8%D0%BA%D0%B8-%D0%BE%D0%B6%D0%B8%D0%B2%D1%8F%D0%B2%D0%B0%D1%82-%D0%B2-%D0%BD%D0%BE%D0%B2%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%B8%D0%B2%D0%B0%D0%BD-%D1%81%D1%82%D0%B0%D0%BD%D0%BA%D0%BE%D0%B2.html</link>
        <guid isPermaLink="true">/newbooks/2020/10/23/09-55-%D0%B4%D0%B5%D0%B2%D0%B5%D1%82-%D0%BB%D1%8E%D0%B1%D0%BE%D0%B2%D0%BD%D0%B8-%D0%B8%D1%81%D1%82%D0%BE%D1%80%D0%B8%D0%B8-%D0%BE%D1%82-%D1%81%D1%82%D0%B0%D1%80%D0%B8%D1%82%D0%B5-%D1%85%D1%80%D0%BE%D0%BD%D0%B8%D0%BA%D0%B8-%D0%BE%D0%B6%D0%B8%D0%B2%D1%8F%D0%B2%D0%B0%D1%82-%D0%B2-%D0%BD%D0%BE%D0%B2%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%B8%D0%B2%D0%B0%D0%BD-%D1%81%D1%82%D0%B0%D0%BD%D0%BA%D0%BE%D0%B2.html</guid>
        
        <category>Иван Станков</category>
        
        <category>Вечерна сватба</category>
        
        <category>Хермес</category>
        
        <category>нова книга</category>
        
        <category>разкази</category>
        
        
        <category>newbooks</category>
        
      </item>
    
      <item>
        <title>Иван Станков и &quot;Имена под снега&quot; - за счупените хора и техния момент на тиха радост</title>
        <description>&lt;p&gt;Има едно стихотворение на Йехуда Амихай, което завършва така &lt;em&gt;(&lt;a href=&quot;https://literaturnirazgovori.com/translations/2020/10/18/17-06-%D0%B9%D0%B5%D1%85%D1%83%D0%B4%D0%B0-%D0%B0%D0%BC%D0%B8%D1%85%D0%B0%D0%B9-%D1%82%D0%B8%D1%85%D0%B0-%D1%80%D0%B0%D0%B4%D0%BE%D1%81%D1%82.html&quot;&gt;прочети го цялото тук&lt;/a&gt;)&lt;/em&gt;:&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“И късно в живота открих
тиха радост
като фатална болест, откривана твърде късно:&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;само мъничко време остава сега за тихата радост.”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Мисля си, че то би било съвършено мото за третата, последна книга от трилогията на Иван Станков - “Имена под снега A7”, която изследва формите на човешка самота, изнесена заедно с героите му от селото (в първата книга), после от града (във втората), чак в чужбина, където ги заварваме в този етап от живота им.&lt;/p&gt;

&lt;p&gt;==&lt;/p&gt;

&lt;p&gt;Много от тези счупени, предишни хора изживяват своя момент на докосване до внезапно появила се в живота им тиха радост - &lt;strong&gt;представете си звука от допира на две човешки самоти&lt;/strong&gt;, докосване така различно от сграбчването, от свойственото присвояване, от имането. Не случайно Иван Станков прекъсва повечето от тези истински приказки още по-навреме от традиционните: там, където се осъществява случайната среща, тихото, много тихото въодушевление от взаимното разпознаване, “състоянията, в които всичко отведнъж става силно”, където героите му вероятно все още ще могат (а може би не) да се порадват на тихата радост. Все под надвисналото усещане за мъничкото време, което им остава за това - в един мащаб, определян от непрестанния ход на неговата всемогъща река. Толкова, че надгробните им камъни вече са изсечени, трябва само да се добави датата отдясно. Толкова, че в скафандъра за двама въздухът е само един.&lt;/p&gt;

&lt;p&gt;==&lt;/p&gt;

&lt;p&gt;И когато писах за втората книга от поредицата (&lt;a href=&quot;https://literaturnirazgovori.com/bookreviews/2020/04/24/12-33-%D1%83%D0%BB%D0%B8%D1%86%D0%B8-%D0%B8-%D0%BA%D0%BE%D1%80%D0%B0%D0%B1%D0%B8-gm-%D0%B8%D0%BB%D0%B8-%D1%87%D0%BE%D0%B2%D0%B5%D0%BA%D0%BE%D0%BB%D1%8E%D0%B1%D0%B8%D0%B2%D0%B0%D1%82%D0%B0-%D0%BF%D1%80%D0%BE%D0%B7%D0%B0-%D0%BD%D0%B0-%D0%B8%D0%B2%D0%B0%D0%BD-%D1%81%D1%82%D0%B0%D0%BD%D0%BA%D0%BE%D0%B2.html&quot;&gt;виж рецензия за “Кораби и улици” тук&lt;/a&gt;), споменах, че Иван Станков е човеколюбив писател, с едно вероятно старомодно, погледнато отстрани, човеколюбие, на което липсва сълзливост. &lt;strong&gt;Неговият човек не е идеализиран, а приютен&lt;/strong&gt;. Приютен в писателската емпатия с всичките си топли несъвършенства, с поогладените си, а в някои случаи и не, от реката на времето ръбове - все с убеждението, че “и най-невзрачният предмет може да стане красив, ако му припишеш себе си”, не в нарцистичния, а в отстъпващия смисъл. Героите носят една (понякога неизговорена) счупеност, която едновременно ги обгръща и отделя в пашкул, но и ги прави толкова разпознаваеми.&lt;/p&gt;

&lt;p&gt;==&lt;/p&gt;

&lt;p&gt;Особено е усещането за времето в прозата на Иван Станков. &lt;strong&gt;Разказът като че ли все тръгва назад, опитва се да плува срещу течението&lt;/strong&gt;. Сегашното действие е събрано, минимално, просто отправна точка за реминисценцията, срещу чийто разлив не могат да се издигнат бентове. Героите непрекъснато се връщат назад, дори много назад, в детството, в самото си начало, техните крачета побити несигурно в калта по пределите на огромната река, която - като Фотевото море, обича само живите, а мъртвите изхвърля на брега.&lt;/p&gt;

&lt;p&gt;==&lt;/p&gt;

&lt;p&gt;Миналото е като че ли единствената ясна, стабилна земя сред приливите и отливите на времето, сегашното е плаващ пясък, бъдещето е оставено недописано.  &lt;strong&gt;А смъртта може да се живее&lt;/strong&gt; - както се случва с Данаил, един от героите, написал годината на кончината си в подготвения за погребението му паметник много преди тя да настъпи действително. Лично за мен усещането бе, че много от героите живеят в това преддверие между живота и смъртта, а някои от тях, като Паяка, сами избират коя врата да отворят. Други, като Слави, се опитват да затворят кръга на това време - връщайки един случаен жест на безпричинна и анонимна добрина, героят сякаш споява моментите на смисъл от живеенето. Над всичко обаче тече разширената метафора на реката-живот, в която десет метра след теб няма следа, колкото и да махаш с крака.&lt;/p&gt;

&lt;p&gt;==&lt;/p&gt;

&lt;p&gt;Има много имигрантски романи, но свързаните разкази от “Имена под снега” са лишени от всички техни клишета. Разкривайки опита на героите си в чужбина, &lt;strong&gt;Иван Станков не е банално социален, а почти метафизичен&lt;/strong&gt;. Тук липсв фокуса върху обичайните акценти - описания на икономически трудности, проблеми по пътя на интеграцията, ситуации на културни сблъсъци и различия. Впрочем една скоба по отношение на последното - много от героите, повечето от които работят обичайните за икономическите имигранти нископлатени професии, са напълно съвместими с чуждата култура, познават художниците й, филмите на големите й режисьори, класическите произведения на композиторите й, рок групите й, големите й писатели. До степен, в която сме свикнали това да ни изглежда нереалистично, в която предубедено не очакваме от хората, които биха работили като санитари или автомонтьори, да са чели Хесе, да са слушали Бах или гледали Антониони.&lt;/p&gt;

&lt;p&gt;==&lt;/p&gt;

&lt;p&gt;Чуждият свят у Иван Станков не е чужд, а по човешки същият, просто носи произволно друго име. Към него, по думите на един от героите, е прибавена просто личната самота, а носталгията не винаги е задължителна и не бива да се бърка с обърнатия назад поглед. Отново, у Иван Станков носталгията е много повече от копнеж по дома, много повече от помен над селото и града в родината, чиято смърт се измерва с разпръсването на хората й. &lt;strong&gt;В известен смисъл носталгията е музикалната тема на съществуването&lt;/strong&gt; (музиката впрочем присъства силно и в трите книги, включително в заглавията им). Тя е насъщно състояние - на неуседналост в себе си, на липса по себе си, по онова, което сме загубили, но и дори по онова, което уж е тук.&lt;/p&gt;

&lt;p&gt;==&lt;/p&gt;

&lt;p&gt;Силно препоръчвам трилогията на Иван Станков. Писане много пъти над други обговаряни безспирно книги, писане интелигентно, великодушно и състрадателно, лишено от мелодрама и трикове, прецизно, изящно и красиво в езика си. За тихата проза не бива да се пази тишина.&lt;/p&gt;
</description>
        <pubDate>Thu, 22 Oct 2020 00:00:00 +0000</pubDate>
        <link>/bookreviews/2020/10/22/14-03-%D0%B8%D0%B2%D0%B0%D0%BD-%D1%81%D1%82%D0%B0%D0%BD%D0%BA%D0%BE%D0%B2-%D0%B8-%D0%B8%D0%BC%D0%B5%D0%BD%D0%B0-%D0%BF%D0%BE%D0%B4-%D1%81%D0%BD%D0%B5%D0%B3%D0%B0-%D0%B7%D0%B0-%D1%81%D1%87%D1%83%D0%BF%D0%B5%D0%BD%D0%B8%D1%82%D0%B5-%D1%85%D0%BE%D1%80%D0%B0-%D0%B8-%D1%82%D0%B5%D1%85%D0%BD%D0%B8%D1%8F-%D0%BC%D0%BE%D0%BC%D0%B5%D0%BD%D1%82-%D0%BD%D0%B0-%D1%82%D0%B8%D1%85%D0%B0-%D1%80%D0%B0%D0%B4%D0%BE%D1%81%D1%82.html</link>
        <guid isPermaLink="true">/bookreviews/2020/10/22/14-03-%D0%B8%D0%B2%D0%B0%D0%BD-%D1%81%D1%82%D0%B0%D0%BD%D0%BA%D0%BE%D0%B2-%D0%B8-%D0%B8%D0%BC%D0%B5%D0%BD%D0%B0-%D0%BF%D0%BE%D0%B4-%D1%81%D0%BD%D0%B5%D0%B3%D0%B0-%D0%B7%D0%B0-%D1%81%D1%87%D1%83%D0%BF%D0%B5%D0%BD%D0%B8%D1%82%D0%B5-%D1%85%D0%BE%D1%80%D0%B0-%D0%B8-%D1%82%D0%B5%D1%85%D0%BD%D0%B8%D1%8F-%D0%BC%D0%BE%D0%BC%D0%B5%D0%BD%D1%82-%D0%BD%D0%B0-%D1%82%D0%B8%D1%85%D0%B0-%D1%80%D0%B0%D0%B4%D0%BE%D1%81%D1%82.html</guid>
        
        <category>Имена под снега</category>
        
        <category>Иван Станков</category>
        
        <category>Фабер</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Висока класа в жанровата литература - за &quot;Сън&quot; и оптимистичните романи на Камелия Кучер</title>
        <description>&lt;p&gt;Сега, когато най-после излезе новият роман на Камелия Кучер - “Сън” (изд. Хермес, 2020), и успях да го прочета топъл-топъл буквално за ден и половина, в мен категорично се затвърди убеждението, че тя е носител на собствена класа, стил и глас в жанровата литература. Би могло да се каже, че става дума за романтичния или любовен роман, за романса, но аз бих определила нейния поджанр като “оптимистичен” роман - заради изумителното доверие в доброто и човешкото, с което създава света в книгите си. С пожелателност, която не винаги е осъществима в реалния живот - но би могла, определено би могла, и именно в това е разковничето.&lt;/p&gt;

&lt;p&gt;==&lt;/p&gt;

&lt;p&gt;Всъщност дадох си сметка, че и “Дом”, и “Нощ”, и “Сън” постепенно се оформиха в съзнанието ми като част от една обща, вероятно немислена и непланирана като такава, трилогия. В този контекст те ми звучат още по-завършени. И трите романа проследяват истории в кръговрат - започвайки от настоящето, завръщайки се назад към началото, за да извървят отново пътя през миналото до сегашния момент, неизбежно създаден от това минало и вибриращ със заложеното от него по пътя ни. И трите романа проследяват устояваща на времето и обстоятелствата любов, която трае и бележи цялия живот на героите, независимо от това дали е осъществена. И трите романа следват гледните точки на възрастни мъже, които си спомнят тази насъщна за тях обич, докато ние ставаме свидетели на тяхното израстване и остаряване, както и на развитието на второстепенните герои, на които е отдадено не по-малко значение. И трите романа ни пренасят в различни точки на Средиземноморието - Франция, Италия, а сега и Португалия.&lt;/p&gt;

&lt;p&gt;==&lt;/p&gt;

&lt;p&gt;Докато четях “Сън”, не си водех никакви записки. Сега си давам сметка, че това става с проза, в която сюжетът е централен - бързах да разбера какво и дали ще се случи, да проследя криволичещите стъпки в живота на протагонистите, да съпреживея чувствата, които ги водят, ориентират или заблуждават. Затова и няма да разкривам “за какво се разказва” книгата. Няма съмнение обаче, че сюжетът е граден с овладяна последователност, с вещо изграждане и редуване на сцените, буквално като по учебник, с умерени прескачания във времето, които да дадат нужния контекст, с интересна смяна на разказваческите гледни точки между първо и трето лице, за да надникнем към събитията и откъм други героите.&lt;/p&gt;

&lt;p&gt;==&lt;/p&gt;

&lt;p&gt;И тук, както и в предишните романи, диалозите съставят голяма част от повествованието, заместват чистия наратив, като успяват да предадат и действието, и характера на героите. Те са с кратки, но ударни реплики, на места озвучаващи сладкото “нищоговорене” на живата реч, на места пък звучащи афористично, понякога дори нетипично мъдро за възрастта на героите. Впрочем никой, струва ми се, все още не е споменал за умението на Камелия Кучер да предизвиква не само мечтателни и леко тъжни усмивки, както и съпреживяващи сълзи с прозата си, но и истински смях, именно посредством диалозите - способността й да създава комично-симпатични образи единствено чрез речта, както е в случая с второстепенния герой Жорди от “Сън” и някои второстепенни герои от другите два романа.&lt;/p&gt;

&lt;p&gt;==&lt;/p&gt;

&lt;p&gt;Отношенията между Жоао и Белен - главните герои в този житейски романс - са увиснали между земята и небето, защото в своята крехкост и чупливост, маскирана зад измамна твърдост, те са неспособни да изберат категорично мястото си. В този смисъл ми се струва, че това е роман за докосването в любовта, като контрапункт на присвояването и притежанието. Докосването, приближаването и отдръпването - танц, който се превръща в тяхна съдба, избрана донякъде и подсъзнателно, заради наследството на техните две семейства, отразено в характерите им. Както става често в романтичните романи, и тук имаме явен класов сблъсък - героите принадлежат на различни социални среди и това е част от конфликта, предопределящ пътя им. Тук искам да спомена и убедителния начин, по който Камелия е успяла да предаде атмосферата на Лисабон на висшата класа, с неговото рушащо се величие, старинните имения и улиците му, из които като че ли самата тя е живяла.&lt;/p&gt;

&lt;p&gt;==&lt;/p&gt;

&lt;p&gt;Но причина за съдбата на Жоао и Белен е и нежеланието и/или неспособността им да принизят бляна си до осъществена реалност - реалност, в която ще се наложи да вградят сянката на своето минало и среда, ще се наложи да живеят с другия такива, каквито не биха искали да му се причинят. Техният дългогодишен копнеж е красив, но и мъчителен за проследяване, и изисква търпение и широта на разбирането у читателя. Например по отношение на самотата - самотата не като наказание, а като убежище за онези, които се чувстват приютени в себе си и дори осъществени в нея. Ще остане ли читателят удовлетворен или не от избора на героите - трябва всеки да разбере за себе си.&lt;/p&gt;

&lt;p&gt;==&lt;/p&gt;

&lt;p&gt;Както отбелязва и друга появила се вече критична статия, Камелия Кучер е оптимист за човешката природа. В нейните романи човекът е изначално добър, а тази доброта бива предизвиквана преди всичко от външни обстоятелства или от техните характери, изваяни такива в семейната среда. С изключение на няколко герои, които са сякаш изцяло лоши, всички останали са пластични, и ние ги възприемаме с емпатия, дори и в тяхната залутаност, упорство, инатливост, саморазрушителна гордост и честолюбие. Именно затова прошката - постигането и даването й - е една от централните теми във всички романи на писателката. Прошката не само като външен акт, но като акт на себепреодоляване и себепознание, като акт на приемане на несъвършенството на един - въпреки всичко - добър живот. В света на Камелия трагедиите са силни, но меки, те рушат, но някак облагородявайки. Простичко казано: животът си е живот и трябва да се живее именно така - с доверие в способността ни да преминем през него.&lt;/p&gt;

&lt;p&gt;==&lt;/p&gt;

&lt;p&gt;В заключение, “Сън” е красив роман със силно женско светоусещане - въпреки че и той като другите проследява гледната точка на мъж. В романите на Камелия мъжът е крехък зад честолюбието си, уязвим зад привидната си напереност, отдаден на нещо по-силно от живота му зад привидния му отказ от него, зад привидното примирение. В това не мога да не видя погледа на жена - на майка - съчувствен, топъл и всеопрощаващ. И ако на някого този свят, в който доброто е неизбежно, му се стори твърде “измислен”, твърде приказен, дори сълзлив, той може би няма достатъчно силна нужда да избяга от истинския.&lt;/p&gt;
</description>
        <pubDate>Mon, 19 Oct 2020 00:00:00 +0000</pubDate>
        <link>/bookreviews/2020/10/19/12-30-%D1%81%D1%8A%D0%BD-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%BA%D1%83%D1%87%D0%B5%D1%80-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D1%87%D0%B8%D0%B5%D1%82%D0%BE-%D0%BC%D1%8F%D1%81%D1%82%D0%BE-%D0%BD%D0%B5-%D0%B5-%D0%BD%D0%B8%D1%82%D0%BE-%D0%BD%D0%B0-%D0%BD%D0%B5%D0%B1%D0%B5%D1%82%D0%BE-%D0%BD%D0%B8%D1%82%D0%BE-%D0%BD%D0%B0-%D0%B7%D0%B5%D0%BC%D1%8F%D1%82%D0%B0.html</link>
        <guid isPermaLink="true">/bookreviews/2020/10/19/12-30-%D1%81%D1%8A%D0%BD-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%BA%D1%83%D1%87%D0%B5%D1%80-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D1%87%D0%B8%D0%B5%D1%82%D0%BE-%D0%BC%D1%8F%D1%81%D1%82%D0%BE-%D0%BD%D0%B5-%D0%B5-%D0%BD%D0%B8%D1%82%D0%BE-%D0%BD%D0%B0-%D0%BD%D0%B5%D0%B1%D0%B5%D1%82%D0%BE-%D0%BD%D0%B8%D1%82%D0%BE-%D0%BD%D0%B0-%D0%B7%D0%B5%D0%BC%D1%8F%D1%82%D0%B0.html</guid>
        
        <category>Камелия Кучер</category>
        
        <category>Сън</category>
        
        <category>Хермес</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Йехуда Амихай: Тиха радост</title>
        <description>&lt;p&gt;Стоя на място, където някога съм обичал.  &lt;br /&gt;
Дъждът пада. Дъждът е мой дом.&lt;/p&gt;

&lt;p&gt;==&lt;/p&gt;

&lt;p&gt;Измислям думи за копнеж: пейзаж &lt;br /&gt;
допрял самия синор на възможното.&lt;/p&gt;

&lt;p&gt;==&lt;/p&gt;

&lt;p&gt;Помня те как махаше с ръка, &lt;br /&gt;
сякаш да забършеш пара по прозореца,&lt;/p&gt;

&lt;p&gt;==&lt;/p&gt;

&lt;p&gt;лицето ти - увеличено  &lt;br /&gt;
като от мътна стара фотография.&lt;/p&gt;

&lt;p&gt;==&lt;/p&gt;

&lt;p&gt;Някога извърших ужасяваща неправда      &lt;br /&gt;
към себе си и към останалите.&lt;/p&gt;

&lt;p&gt;==&lt;/p&gt;

&lt;p&gt;Но светът е красиво създаден за правене на добро  &lt;br /&gt;
и за отдих, като пейка във парка.&lt;/p&gt;

&lt;p&gt;==&lt;/p&gt;

&lt;p&gt;И късно в живота открих&lt;br /&gt;
тиха радост&lt;br /&gt;
както фатална болест, откривана твърде късно:&lt;/p&gt;

&lt;p&gt;==&lt;/p&gt;

&lt;p&gt;само мъничко време остава сега за тихата радост.&lt;/p&gt;
</description>
        <pubDate>Sun, 18 Oct 2020 00:00:00 +0000</pubDate>
        <link>/translations/2020/10/18/17-06-%D0%B9%D0%B5%D1%85%D1%83%D0%B4%D0%B0-%D0%B0%D0%BC%D0%B8%D1%85%D0%B0%D0%B9-%D1%82%D0%B8%D1%85%D0%B0-%D1%80%D0%B0%D0%B4%D0%BE%D1%81%D1%82.html</link>
        <guid isPermaLink="true">/translations/2020/10/18/17-06-%D0%B9%D0%B5%D1%85%D1%83%D0%B4%D0%B0-%D0%B0%D0%BC%D0%B8%D1%85%D0%B0%D0%B9-%D1%82%D0%B8%D1%85%D0%B0-%D1%80%D0%B0%D0%B4%D0%BE%D1%81%D1%82.html</guid>
        
        <category>поезия</category>
        
        <category>превод</category>
        
        <category>Йехуда Амихай</category>
        
        
        <category>translations</category>
        
      </item>
    
      <item>
        <title>Ирина Папанчева: Вярвам в емпатията на всяка жена със силата и смелостта да дочете романа ми</title>
        <description>&lt;p&gt;&lt;em&gt;Снимка: Димо Димов&lt;/em&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;&lt;strong&gt;Историята в “Добре дошъл, Натан!”, твоята лична история, която разказва за загубата на дете, би могла да остане в дневника ти. Кога и преди всичко защо дойде осъзнаването, че трябва да я споделиш? За кого според теб е най-важно да се срещне с този текст в литературното му битие - за самата теб, за другите майки, преживели същото, за близките на тези жени?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Наистина, започнах да пиша този текст за себе си. За да изкарам и изчистя болката от загубата на сина ми Натан, който беше мъртвороден в края на шестия месец от бременността ми. По-късно, с възстановяването ми и с наближаването на годишнината от отпътуването му, реших да го завърша, да го публикувам в негова памет и да го споделя с близкото си обкръжение. Окуражена от бившата ми учителка по литература и литературен критик Добрина Топалова и писателите Христо Карастоянов и Димил Стоилов, му дадох публичност.&lt;/p&gt;

&lt;p&gt;==&lt;/p&gt;

&lt;p&gt;На първо място появата на този текст беше важна за мен – за да изгради памет за Натан в този свят, който той така и не видя. Вярвам, че книгата би помогнала на други родители, които са преживели подобна загуба, но освен това мисля, че е универсална и всеки читател, който се осмели да посегне към нея и да я дочете, би открил в нея нещо за себе си. Защото историята и преживяванията, които отразява, са общочовешки.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Вярваш ли в емпатичната способност на всяка жена, независимо раждала или не, да си представи тази болка и да я съпреживее?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Вярвам в емпатията на всяка жена, която би имала силата и смелостта да дочете този кратичък, но явно, нелек текст. За съжаление, в наши дни сме твърде предпазливи по отношение на чувствата си и, вероятно, много жени няма да посегнат към него, за да не се разстроят. Мисля, че това пазене да не ни заболи за някого, е твърде жалко, защото то е и индикация за духа на времето.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“В огледалото вместо себе си виждах загубата”. Има ли давност за този образ? Промени ли се от времето на загубата досега това отражение?&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;Тогава това беше съвсем буквално. В първите седмици след отпътуването на Натан, все още имах корем и стойка на бременна жена, които огледалото безмилостно ми показваше. С възстановяваното ми, този образ избледня. Сега виждам себе си – жена с пълнокръвен живот, който включва и тази загуба, но не се редуцира до нея.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Терепевтката в историята ти казва, че душите на мъртвородените бебета избират жени, които могат да понесат загубата. Това е и много християнско виждане. Вярваш ли наистина, че Бог никога не би ни дал повече, отколкото можем да понесем? Или това е ретроспективен поглед, тъй като в агонията на преживяването ние като че ли винаги си мислим, че преживяваме нещо непоносимо, непосилно за нас.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В първите дни не можех да си представя как ще продължа, не виждах живота си от онзи момент нататък. Пет седмици по-късно пътувах сама до Прага и се върнах на работа в пълна мобилизация. През тези седмици моето изцеление се беше случило, но аз бях работила за него, както и бях потърсила и получила подкрепа от близките ми хора и от професионалисти. Терапията беше от първостепенно значение в този процес. Когато терапевтът ми каза това, то звучеше абстрактно, нещо като пожелание, което плахо се надяваш да се осъществи, но не виждаш как. Когато се възстанових, поне на повърхността, толкова бързо, то вече беше факт. Т.е., да, вярвам, че Бог ни дава толкова колкото можем да понесем, стига да поискаме да го понесем и да се потрудим за понасянето му. И – най-вече – да имаме вяра и смирение.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Мисля си обаче и за жените, които са имали шанса да станат майки. Мисля си за неудобството, болката и дори вината, които може би изпитват да са с децата си в компанията на жени, изгубили своите деца. Какво би казала на тях?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ако отсрещната страна не провокира подобни чувства с поведението си, отговорността за тях е изцяло на тези майки. Те трябва да работят за преодоляването им – неслучилата се майка има достатъчно за понасяне и интегриране в психиката си, за да се грижи и за тяхното неудобство.&lt;/p&gt;

&lt;p&gt;==&lt;/p&gt;

&lt;p&gt;С моя колежка забременяхме почти едновременно. Моята бременност приключи, нейната продължи. Когато дойде да ни види с детето си и останахме насаме, ми каза, че се чувства малко неловко заради моята загуба. Отговорих й, че не е нужно – на света всеки ден се раждат деца и това е прекрасно.&lt;/p&gt;

&lt;p&gt;==&lt;/p&gt;

&lt;p&gt;Когато има такива чувства е добре те да бъдат деликатно споделени, но не непременно. Особено, ако е минало време, не е нужно да се напомня за загубата. Иска се доверие в капацитета за справяне и добронамереността на преживелите я.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Искам да си поговорим и за ролята на мъжа във всичко това. Мисля, че дори съществуват подобни статистики, според които много често след подобна загуба двойките се разделят. Двойката в романа част от такава статистика ли е или обяснението е друго? Как, в няколко изречения, би разказала и обяснила начина, по който героят, наречен Крис, е преживял всъщност трагедията, отвъд видимостта на поведението му?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;След подобна загуба някои двойки се разделят, други стават по-близки. Кое от двете ще се случи зависи от състоянието и свързаността на двойката преди това преживяване. В книгата съм описала реакции на бащата на Натан, които говорят за неговите чувства и справяне със загубата. Останалото е въпрос на интерпретация на читателите.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Говориш много за знаците по пътя си, предупредителните сигнали на съдбата. Допускаш ли, че това може би е приписване на смисъл впоследствие, постфактум, или наистина вярваш в тях? Какво е значението на знаците в живота ти?&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;Всички получаваме знаци в живота си – за предстоящото, за състоянието на нещата в една или друга сфера. Въпросът е дали искаме да ги видим и да ги разчетем. А дори и да го направим, това не означава, че бихме могли да променим хода на събитията. Знаци за това, което се случи, бях получила – и чрез сънищата, и чрез ситуации, които описвам в книгата. Още в момента на случването им ги разпознах и изпитах силна тревога, но предпочетох да не се фиксирам върху тях. По-късно, когато се обърнах назад, пъзелът се беше подредил, но не защото аз бях подменила една или друга негова част. Той просто си беше там. Книгата показва това. Виждането на по-голямата картина помага – за приемането, за изцелението, за продължаването напред. Винаги съм нащрек за знаците по пътя си. Получавам ги и чрез писането, което за мен е силно интуитивен процес – често преживявам това, което пиша пост-фактум. Например, един от мотивите в романа ми „Тя, островът“ е загубата на дете. Обстоятелствата са много различни, но преживяването и преодоляването, до което героинята ми в края на краищата стига, са там. Описвайки ги, не съм предполагала, че и аз ще трябва да измина този път.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Пишеш и за медитацията и позитивното мислене. Вярваш ли, че можем да влияем на пътя си чрез начина, по който гледаме напред към него? Случайността или “онова, което е писано” го ръководят?&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;Вярвам, че нашите вярвания и енергия предизвикват събития в живота ни, че ние сами се вкарваме в определени схеми, които се повтарят отново и отново. Не можем да повлияем на всичко, което ни се случва обаче, има изпитания, през които трябва да минем. Но можем да влияем на отношението си към тях. От позитивното мислене като термин вече ми се повдига – твърде много се злоупотреби с него, твърде повърхностно зазвуча. Не можеш да кажеш на човек, изгубил дете, мисли позитивно. Но този човек може да измине своя собствен път към наместване на болката в душата и живота си – чрез религия, терапия, духовни практики – за да се свърже отново с радостта. Това е повече от мисъл. То е процес.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Разказваш историите и на други жени от рода си, загубили деца. Какво е усещането да станеш част от този “дискурс” на болката и загубата и да се наредиш до тях, близките?&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;Усещането е, че съм част от сюжета на семейната история – и по тази линия – и че това има своята вътрешна логика, дори да не я разбирам и разчитам докрай. Една нова и различна свързаност с жените в рода ми.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В книгата ти като че ли няма нито една излишна дума. Разкажи ми доколко и каква беше намесата и съветите на твоята редакторка Добрина Топалова?&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;Както споменах по-рано, Добрина Топалова ми даде тласък да довърша този текст и настоя да й го пратя, когато съм готова. Посъветва ме малко да го стегна. Така, по мое усмотрение, отпаднаха една-две сцени. След втория прочит каза, че е готов. Като изключа съвета на Христо Карастоянов да сменя една-две думи и коректорската работа на Васил Койнарев, текстът стигна до печат във вида, в който съм го написала. Единствената ми книга, от която имам само един файл. От всички други, пазя около десетина, преди последният вариант да види бял свят.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Какво е мястото на тази книга в творчеството ти – автор си на детска книжка, повест, още три романа и разкази?&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;Това е най-личната ми книга, най-автобиографичната. Книга, която сама определих като литературен акт за раждане. Книга, даваща на Натан живота, който той не можа да има чрез литературното битие и наратива за краткото ни време заедно.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Какво да очакваме от теб след „Добре дошъл, Натан!“?&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;Още преди да напиша тази книга, работех по ръкописа на роман за Брюксел. Brussels Naked е вече завършен и минал няколко редакции, включително от англоезичен поет. Това е първият ми роман на английски. Глава от него беше публикувана в антология на писатели, живеещи в Брюксел. Друга глава излезе в иранската антология с творби на съвременни български автори, същата скоро ще се появи в списание „Страница“ в мой превод на български. Току що получих много положителна обратна връзка за романа от британския писател Ян Синклеър (Iain Sinlcear), който нашумя с поредицата си романи за Лондон. Но каква ще бъде съдбата му като цялостна творба и дали и как ще стигне до българския читател, предстои да се разбере. Междувременно продължавам да пиша на английски – имам няколко нови разказа и два по-дълги текста, които искат още доста работа.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Преди няколко дни участва в кръгла маса на тема „Има ли литературата емиграция?“, част от програмата на Втория фестивал на българската книга. Какво е да бъдеш български автор в Брюксел? Чувстваш ли се откъсната от българския литературен живот?&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;Това, че живея в Брюксел обогати писането ми с теми, сюжети и гледни точки… и още един език - английския. Тук имам приятели и познати писатели от различни държави и континенти, с които обменяме ръкописи и мнения за тях. Как творци от други култури четат текстовете ми е важно за мен. Възползвам се и от възможността да присъствам на публични срещи със световни автори. Преди Ковид-19, в течение на три години, организирах ежемесечен културен салон в дома си, на който писатели и поети представяха творчеството си в интимна атмосфера, на чаша вино. Това ще продължи, когато пандемията отмине. Не съм била част от т. нар. литературна клика в България и докато бях там. Но имам приятелства с български автори, на които много държа. Литературните салони, панаири и четения ми се случиха в Белгия. Не се чувствам български автор в Брюксел. Чувствам се българка, европейка и автор, в индивидуалността и взаимосвързаността на тези понятия.&lt;/p&gt;
</description>
        <pubDate>Fri, 16 Oct 2020 00:00:00 +0000</pubDate>
        <link>/interviews/2020/10/16/14-02-%D0%B8%D1%80%D0%B8%D0%BD%D0%B0-%D0%BF%D0%B0%D0%BF%D0%B0%D0%BD%D1%87%D0%B5%D0%B2%D0%B0-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BC%D0%BD%D0%BE%D0%B3%D0%BE-%D0%B6%D0%B5%D0%BD%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D1%81%D0%B5%D0%B3%D0%BD%D0%B0%D1%82-%D0%BA%D1%8A%D0%BC-%D0%BA%D0%BD%D0%B8%D0%B3%D0%B0%D1%82%D0%B0-%D0%BC%D0%B8-%D0%B7%D0%B0-%D0%B4%D0%B0-%D0%BD%D0%B5-%D1%81%D0%B5-%D1%80%D0%B0%D0%B7%D1%81%D1%82%D1%80%D0%BE%D1%8F%D1%82.html</link>
        <guid isPermaLink="true">/interviews/2020/10/16/14-02-%D0%B8%D1%80%D0%B8%D0%BD%D0%B0-%D0%BF%D0%B0%D0%BF%D0%B0%D0%BD%D1%87%D0%B5%D0%B2%D0%B0-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BC%D0%BD%D0%BE%D0%B3%D0%BE-%D0%B6%D0%B5%D0%BD%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D1%81%D0%B5%D0%B3%D0%BD%D0%B0%D1%82-%D0%BA%D1%8A%D0%BC-%D0%BA%D0%BD%D0%B8%D0%B3%D0%B0%D1%82%D0%B0-%D0%BC%D0%B8-%D0%B7%D0%B0-%D0%B4%D0%B0-%D0%BD%D0%B5-%D1%81%D0%B5-%D1%80%D0%B0%D0%B7%D1%81%D1%82%D1%80%D0%BE%D1%8F%D1%82.html</guid>
        
        <category>Ирина Папанчева</category>
        
        <category>Добре дошъл Натан</category>
        
        <category>интервю</category>
        
        
        <category>interviews</category>
        
      </item>
    
      <item>
        <title>Юбилейният сборник &quot;Слънчев удар&quot; събира 16 от най-добрите разкази на Иван Бунин</title>
        <description>&lt;p&gt;На 22 октомври се навършват 150 години от рождението на Иван Бунин. Издателство “Лист” отбелязва годишнината с юбилеен сборник, който включва 16 от най-добрите произведения на Нобеловия лауреат. Очаква се томът „Слънчев удар” да излезе около същата дата. Сред включените творби са повестите „Село”, „Суходол” и „Любовта на Митя”, разказите „Граматика на любовта”, „Чашата на живота” , „Леко дихание”, „Островът на сирените”, както и „Слънчев удар”, дал името на сборника.&lt;/p&gt;

&lt;p&gt;==&lt;/p&gt;

&lt;p&gt;Сред перлите в селекцията е и „Господинът от Сан Франциско” – разказ, писан и издаден от Бунин през 1915 г. и нареждан сред класиките на автора. След като прочита тази притчова история през 1920 г. Владимир Набоков – тогава още начинаещ поет, казва за Бунин: „Единственият писател, който в нашия кощунствен век спокойно служи на прекрасното“. Максим Горки също е пределно категоричен: „Извадете Бунин от руската литература и тя ще помръкне, ще се лиши от дъгоцветния си блясък, от звездното сияние на самотната му странстваща душа.“&lt;/p&gt;

&lt;p&gt;==&lt;/p&gt;

&lt;p&gt;Юбилейният „Слънчев удар” излиза под редакцията на Боряна Даракчиева и с корица на Дамян Дамянов. „Иван Бунин е добре познат у нас, но често пренебрегван. В този сборник излязохме от обичайния подход да вземем наготово чужд подбор от негови разкази, както се случваше досега. Годишнината от рождението на Бунин има нужда от специално издание с най-добрите му разкази. Затова в „Слънчев удар” събрахме емблематичните му текстове, тези, заради които той получава Нобелова награда за литература”, казва главният редактор на издателството Гергана Димитрова.&lt;/p&gt;

&lt;p&gt;==&lt;/p&gt;

&lt;p&gt;Поет, писател, публицист, критик и преводач Иван Алексеевич Бунин, е роден във Воронеж през 1870 г., в дворянско семейство. В юношеските си години работи като редактор и чиновник, а първият му сборник със стихове е публикуван в Орел през 1891 г. През 1903 и 1909 г. получава Пушкиновата награда на Руската академия на науките и е избран за почетен академик. След болшевишката революция емигрира във Франция, където продължава литературната си дейност. През 1933 г. получава Нобелова награда за литература за „строгото майсторство, с което развива традициите на руската класическа проза“.&lt;/p&gt;
</description>
        <pubDate>Wed, 14 Oct 2020 00:00:00 +0000</pubDate>
        <link>/newbooks/2020/10/14/12-05-%D1%8E%D0%B1%D0%B8%D0%BB%D0%B5%D0%B9%D0%BD%D0%B8%D1%8F%D1%82-%D1%81%D0%B1%D0%BE%D1%80%D0%BD%D0%B8%D0%BA-%D1%81%D0%BB%D1%8A%D0%BD%D1%87%D0%B5%D0%B2-%D1%83%D0%B4%D0%B0%D1%80-%D1%81%D1%8A%D0%B1%D0%B8%D1%80%D0%B0-16-%D0%BE%D1%82-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D1%80%D0%B0%D0%B7%D0%BA%D0%B0%D0%B7%D0%B8-%D0%BD%D0%B0-%D0%B8%D0%B2%D0%B0%D0%BD-%D0%B1%D1%83%D0%BD%D0%B8%D0%BD.html</link>
        <guid isPermaLink="true">/newbooks/2020/10/14/12-05-%D1%8E%D0%B1%D0%B8%D0%BB%D0%B5%D0%B9%D0%BD%D0%B8%D1%8F%D1%82-%D1%81%D0%B1%D0%BE%D1%80%D0%BD%D0%B8%D0%BA-%D1%81%D0%BB%D1%8A%D0%BD%D1%87%D0%B5%D0%B2-%D1%83%D0%B4%D0%B0%D1%80-%D1%81%D1%8A%D0%B1%D0%B8%D1%80%D0%B0-16-%D0%BE%D1%82-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D1%80%D0%B0%D0%B7%D0%BA%D0%B0%D0%B7%D0%B8-%D0%BD%D0%B0-%D0%B8%D0%B2%D0%B0%D0%BD-%D0%B1%D1%83%D0%BD%D0%B8%D0%BD.html</guid>
        
        <category>Иван Бунин</category>
        
        <category>Лист</category>
        
        <category>Слънчев удар</category>
        
        <category>разкази</category>
        
        <category>нова книга</category>
        
        
        <category>newbooks</category>
        
      </item>
    
      <item>
        <title>Наталия Иванова: Има моменти, в които мисълта за неотменния край те връхлита</title>
        <description>&lt;p&gt;&lt;strong&gt;“Човек с бинокъл” (изд. ARS, 2020) е дебютната ти стихосбирка. Скоро ли са написани стихотворенията в нея или са събирани през годините - коя твоя възраст или състояние отразяват? Виждаш ли своя вътрешна логика, обща тема или настроение в подбора им?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Стихотворенията са написани през последните около три години, като изключим може би две-три, които са по-отдавнашни. Ако бях издала книга по-рано, тя щеше да звучи различно – с повече опит за демонстрация, по-фокусирана върху конкретни ситуации.&lt;/p&gt;

&lt;p&gt;==&lt;/p&gt;

&lt;p&gt;Имаше момент, когато бях спряла почти напълно да пиша – по цял ден работех с текстове, започнах да се уморявам, не намирах сила и време за това. И все пак ме тормозеха нови въпроси, свързани точно с тези състояния, с преминаването към нов етап на живота, умората, тревожността, размишленията за миналото като за отминало, макар че все още си смешно млад. Тогава започнах отново да пиша и звучах по-различно от преди – по-спокойно.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Какво и как вижда човекът от твоя поетичен свят, снабден с бинокъл, към какво го е насочил? Как е организирана книгата около този образ?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Помня, че гледах на кино „Младост“ на Паоло Сорентино. В него героят на Харви Кайтел, режисьор с дълъг опит, е събрал екип от младоци на моите години, с които се опитват да измислят края на последния му филм. Имаше една сцена, в която той казва на едно момиче да погледне планината отсреща през бинокъл и ѝ казва, че това е бъдещето – да виждаш всичко приближено. После я кара да го обърне и ѝ казва, че това е миналото – всичко да ти се струва далечно. Така ми хрумна едно стихотворение, което се превърна в мото на книгата: че времето е да хванеш бинокъла погрешно, но да разбереш това твърде късно.&lt;/p&gt;

&lt;p&gt;==&lt;/p&gt;

&lt;p&gt;По-късно намерих дори повече логика в този образ: човек често се вглъбява в емоциите си и не успява да погледне на нещата в цялост, той е погълнат от подробностите. Друг път пък се защитава с обратното – да гледа твърде общо и да не се приближава. Така организирах и книгата – в първата част „Отдалечаване“ съм се опитала да събера стихове за напускането на детството и осъзнаването на промените. Втората, „Наблюдение“, е за опита да оставиш бинокъла и да водиш битки, а третата – „Приближаване“, в която са общо взето по-любовните  стихотворения, съм опитала да събера съзерцанието и фокуса върху детайлите.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Нямам друго родно място освен града”, признаваш в един твой стих. Ако изобщо имат топос (при теб той е по-скоро самият човек), то текстовете ти са градски, природата липсва като изразен език в тях… Кажи ми за това. Усещаш ли го като липса?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да, усещам го. Преди няколко години започнах да ходя на планински преходи и това се оказа голямо откритие – не съм имала представа колко много ще ми хареса. Започнах да бягам от града възможно най-често, но в края на краищата винаги се прибирах тук, затова природата е  романтизирана, тя е винаги далеч и високо.&lt;/p&gt;

&lt;p&gt;==&lt;/p&gt;

&lt;p&gt;В това стихотворение, от което е цитатът – „Път“ – описвам емоцията от това, че думите на баща ми са се превърнали в лично преживяване. „На върха си най-нисък“ също е стихотворение за планината, макар че градът в стихосбирката присъства по-изразено – това все пак е мястото, което човекът в нея обитава най-често.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Принадлежиш на поколение, което в момента е по площадите на този град, протестирайки. Но пишеш за “отложените бунтове и къса памет/живи сме и нищо няма да направим”. Това песимизъм за смисъла на гражданската активност ли е - и изобщо идентифицираш ли се с политическите борби на своето поколение?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Идентифицирам се, да. Излизам да протестирам и ще го правя, докато не видя повече съвест в управлението. Това е единственият начин днес да демонстрираш, че забелязваш нередностите; да си граховото зърно, което ще развали комфорта на спящите върху двайсет дюшека.&lt;/p&gt;

&lt;p&gt;==&lt;/p&gt;

&lt;p&gt;Самото стихотворение обаче не се отнася единствено до поколението ми в политически контекст, а въобще в социален и дори психологически – много дълго сме слушали от всякакви места как трябва да използваме възможностите, за да организираме живота си, за да живеем спокойно и добре, да сме успешни хора. Там точно обаче идва конфликтът: това е стремеж към някаква представа за теб самия, при това в условия на непрекъсната конкуренция и сравнение с всички останали. Оттам идват и отложените бунтове – едновременно осъзнаваш, че има нещо нередно, но не правиш нищо по въпроса. Това лесно може да се отнесе и до всичко останало – решаваме, че сме самотни в недоволството си, а и то ни прави слаби, затова просто свикваме с него и се надяваме друг да е по-смел от нас.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Пишеш за трагедиите - че за тях е нужна памет, че те все някога ще дойдат. От какво се боиш? Дай ми пример за трагедия в твоята координатна система.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В това понятие съм вложила страха от загубата, която е неизбежна: осъзнаването на смъртта, на раздялата, на отдалечаването, на това, че всичко води неотменно към някакъв край. За това не трябва да се мисли твърде много, точно защото и без това ще се случи, но има моменти, в които тази мисъл те връхлита – или спомен за онзи, който си е отишъл, или опасението, че присъствието на някого е временно. Това е трагедията в стихотворенията: все някога ще се случи. Обаче от друга страна разбираш, че няма как да сториш нищо по-добро от това да си там, докато можеш. И толкова.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Има ли разлика лично за теб между паметта и въображението, между това да помниш и да си представяш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Споменавам в стихотворенията този въпрос, защото преди време ми хрумна как на английски език има много хубав глагол, който описва това състояние на мечтателство: daydream. На български пък „представа“ крие в себе си едно предположение, че това, което си мислиш, ще се сбъдне, ще стане.&lt;/p&gt;

&lt;p&gt;==&lt;/p&gt;

&lt;p&gt;Разбира се, има голяма разлика между паметта и въображението, но двете си приличат по състоянието, в което сварват човек: след като един момент отмине, той заприличва на представа, ти пак трябва да го извикаш като картина. Разликата е, че в единия случай помни и тялото ти, а и си ограничен до случилото се, докато в другия – не, съответно винаги остава предполагаемо.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Пишеш много и за времето, усещането за преходността му, времето “след”, времето “твърде късно”, времето “сега”, изживявано като спомен (понякога като за нещо вечно). Усещаш ли времето като враг? Как се разбирате на твоята възраст с всекидневното нарастване на миналото?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да, това е основното, което ме вълнува като въпрос в поезията, съответно и в живота ми. Помирявам се с тази мисъл с опити да съм малко по-съзнателна, когато нещо ми се случва – да наблюдавам събитията повече, да им се радвам. В обратния спектър обаче се случва същото: понякога не мога да се измъкна и от усещането за безсмислие, от тъгата. Не знам как да се справя с това и обикновено чакам, опитвам се да съм търпелива. Значи времето не ми е чак такъв враг.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Вървим напред, за да достигнем/високата земя,/и щом сме близо, тя се снишава”, се казва в един твой текст. Кои неща от миналото си, колкото и неголямо да е то, сега виждаш смалени, загубили заплахата или значимостта си?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Малко ми е мъчно, но всъщност съм загубила донякъде възторга, с който си спомням, че мислех за бъдещето. Това вероятно важи за всеки. С времето за мен стана много важно да съм по-честна със себе си и останалите, това се опитвам да оставя в миналото: огромния страх да не сгафя, да съм винаги чудесна.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Чувстваш ли се част от определено поетично поколение, от определен кръг млади поети? Какво го характеризира?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Трудно ми е да отговоря. Познавам хора от моето поколение, които пишат и пишат хубаво. Обединява ни това, че по принцип няма много широка публика, четем и слушаме нещата на останалите, но уви – те не достигат много по-далеч от това пространство, което е притеснително. Чудя се на какво се дължи – дали поезията в крайна сметка е наистина изкуство, което резонира с по-малко хора, или пък просто се опитваме да премерим нейния успех през масовата култура и продуктите ѝ, каквито успяват да създават музиката и киното.&lt;/p&gt;

&lt;p&gt;==&lt;/p&gt;

&lt;p&gt;Има и друго: след часовете в училище много хора просто губят всякаква връзка и поглед върху поезията, ако нямат конкретен интерес към нея, най-често да я създават. Може би се дължи и на това, че е имало принудителен момент в изучаването ѝ, знам ли. Във всеки случай мисля, че тя трябва да може да говори на всеки: в най-добрия случай човек да си каже „точно това изпитвах и аз, но нямах думи да го кажа“.&lt;/p&gt;

&lt;p&gt;==&lt;/p&gt;

&lt;p&gt;Може би сега музиката до голяма степен е заела тази функция, но те не се изключват взаимно, напротив. Ето защо може би предизвикателството пред нашето поколение е това: да се опитва да пробие кръговете.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Как не умееш и не би могла да пишеш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Много се опитвам да не пиша по принуда и за неща, които не ме вълнуват искрено.&lt;/p&gt;
</description>
        <pubDate>Wed, 14 Oct 2020 00:00:00 +0000</pubDate>
        <link>/interviews/2020/10/14/11-49-%D0%BD%D0%B0%D1%82%D0%B0%D0%BB%D0%B8%D1%8F-%D0%B8%D0%B2%D0%B0%D0%BD%D0%BE%D0%B2%D0%B0-%D0%B8%D0%BC%D0%B0-%D0%BC%D0%BE%D0%BC%D0%B5%D0%BD%D1%82%D0%B8-%D0%B2-%D0%BA%D0%BE%D0%B8%D1%82%D0%BE-%D0%BC%D0%B8%D1%81%D1%8A%D0%BB%D1%82%D0%B0-%D0%B7%D0%B0-%D0%BD%D0%B5%D0%BE%D1%82%D0%BC%D0%B5%D0%BD%D0%BD%D0%B8%D1%8F-%D0%BA%D1%80%D0%B0%D0%B9-%D1%82%D0%B5-%D0%B2%D1%80%D1%8A%D1%85%D0%BB%D0%B8%D1%82%D0%B0.html</link>
        <guid isPermaLink="true">/interviews/2020/10/14/11-49-%D0%BD%D0%B0%D1%82%D0%B0%D0%BB%D0%B8%D1%8F-%D0%B8%D0%B2%D0%B0%D0%BD%D0%BE%D0%B2%D0%B0-%D0%B8%D0%BC%D0%B0-%D0%BC%D0%BE%D0%BC%D0%B5%D0%BD%D1%82%D0%B8-%D0%B2-%D0%BA%D0%BE%D0%B8%D1%82%D0%BE-%D0%BC%D0%B8%D1%81%D1%8A%D0%BB%D1%82%D0%B0-%D0%B7%D0%B0-%D0%BD%D0%B5%D0%BE%D1%82%D0%BC%D0%B5%D0%BD%D0%BD%D0%B8%D1%8F-%D0%BA%D1%80%D0%B0%D0%B9-%D1%82%D0%B5-%D0%B2%D1%80%D1%8A%D1%85%D0%BB%D0%B8%D1%82%D0%B0.html</guid>
        
        <category>Наталия Иванова</category>
        
        <category>Човек с бонокъл</category>
        
        <category>SCRIBENS</category>
        
        <category>ARS</category>
        
        <category>интервю</category>
        
        <category>поезия</category>
        
        
        <category>interviews</category>
        
      </item>
    
      <item>
        <title>&quot;Авиатор&quot; - въплътената памет за всичко онова, което историята не вписва</title>
        <description>&lt;p&gt;В забележителния “Кратък филм за любовта” на Кшищоф Кешловски има една покъртителна сцена: когато зрялата жена поглежда от бинокъла, с който опиталото да се самоубие момче я е наблюдавало с несподелената си любов, тя “вижда” там отсреща, в собствения си прозорец, себе си в един отминал вече момент, поправим единствено от въображението. Мислех си, че нещо подобно трябва да изпитва и героят на Евгений Водолазкин в “Авиатор” (изд. “Лист”, 2020, превод - Здравка Петрова), когато го отвеждат в насрещен на някогашния му апартамент, за да погледа оттам с бинокъл мястото, където за последно е бил щастлив.&lt;/p&gt;

&lt;p&gt;==&lt;/p&gt;

&lt;p&gt;Казват, че “Авиатор” не е “Лавър”, другия важен роман на Водолазкин, който по-рано тази година беше издаден на български от изд. “Панорама”, и все пак двете книги носят почерка на автора си, споделят неговия живописен, “филологически” език, специфичния му слог, ироничния му поглед, както и важните за него теми: времето, паметта, греха, наказанието, прошката, любовта…&lt;/p&gt;

&lt;p&gt;==&lt;/p&gt;

&lt;p&gt;Можем да търсим много натрапващи се съответствия: от писалите също много успешно за паметта Мария Степанова и Сергей Лебедев, чиито книги “Памет за Паметта” и “Предел на забравата” излязоха на български, през”Престъпление и наказание” на Достоевски заради сходството в едноименните теми, та чак до “Кучешко сърце” на Булгаков и дори Александър Беляев заради фантастичния елемент в романа. Водолазкин обаче е достатъчен сам за себе си и както сам признава, обича да си играе с жанровете: в “Авиатор” имаме и фантастика, която е само повод за един силно реалистичен роман, и детективска линия, повод за етико-философски размишления, и исторически роман, в който, както ще видим, разбирането за историята е съвсем различно.&lt;/p&gt;

&lt;p&gt;==&lt;/p&gt;

&lt;p&gt;В края на XX век - век, който според Водолазкин е един от най-наситените и важните за човечеството - протагонистът Инокентий Платонов се събужда в пълна амнезия, своеобразна табула раза, в болница по времето на управлението на Борис Елцин. Роден през 1900 година, Платонов би трябвало да е на 99, но всъщност е на около 30. Той се оказва размразен след експеримент, проведен през 30-те в един от първите съветски лагери - Соловецкия. Сега неговата задача е да си спомни миналото, записвайки го, да бъде - буквално - въплътената и възкресена памет за изгубеното време. В тази задача го съпровождат неговият лекуващ лекар Гайгер и внучката на неговата някогашна любима, която той (не)очаквано обиква.&lt;/p&gt;

&lt;p&gt;&lt;em&gt;==&lt;/em&gt;&lt;/p&gt;

&lt;blockquote&gt;
  &lt;p&gt;&lt;em&gt;“Какво се случва, когато човек трябва да се приземи в друго освен своето определено историческо време?”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Този донякъде предвидим и експлоатиран литературен сюжет е разигран чудесно от Водолазкин в първата част на книгата, в която героят води свой дневник без дати, по дните от седмицата - като част от повторимото, кръгово време. Втората част е решена по-различно и осезаемо губи от интензитета на първата: в нея думата е дадена и на тримата герои, които водят свои дневници - записки, които накрая Водолазкин спира да маркира с авторство и дни, сливайки гласовете на тези представители на три различни поколения, които звучат подозрително еднакво, без собствен откроим глас. Отчитам това формално превръщане на второстепенните герои в главни за грешка, като образът на младата невеста Настя е особено неубедителен и двуизмерен.&lt;/p&gt;

&lt;p&gt;==&lt;/p&gt;

&lt;p&gt;Също като в “Лавър”, и в “Авиатор” Водолазкин проблематизира особеното си разбиране за времето и историята, определяйки рая като място, в което време и събития вече не съществуват. Платонов твърди, че мисли неисторически: той вижда вижда човека не като заложник на великите исторически събития, а тъкмо обратното - те са следствие на вътрешната нагласа и готовност на човека. “У всеки човек има гадост. Когато твоята гадост влезе в резонанс с гадостта на другите, започват революции, войни, фашизъм, комунизъм…”, пише Водолазкин.&lt;/p&gt;

&lt;p&gt;==&lt;/p&gt;

&lt;p&gt;Какво изобщо е събитие? Съвсем не само онова, което е избрано за вписване в учебниците. Герой-журналист в романа недоволства, че се опитва да насочи превърналият се в медийна сензация Платонов към исторически теми, докато той все му говори за звуци и миризми. Именно тях обаче - сетивните и чувствени усещания, цветовете, периферния фон на живота - търси в паметта си героят. За историята, литературата, изкуството ние имаме различни виждания, но именно онези крехки, неуловими неща от хода на съществуващото са обединяващата ни памет. И именно тях няма кой да запише, да съхрани. (Тук няма как да не се сетя отново за Мария Степанова и “Памет за Паметта”). Паметта е клошар, който твори. Спомените отразяват живота избирателно и това ги сближава с изкуството.&lt;/p&gt;

&lt;p&gt;==&lt;/p&gt;

&lt;p&gt;Помолен да описва спомените си, Платонов заявява: “Мен ме интересува най-дребното ежедневие, онова, което изглежда на съвременниците като разбиращо се от само себе си и не заслужава внимание. То придружава всички събития, а после изчезва, неописано от никого – сякаш всичко се е случвало във вакуум”.&lt;/p&gt;

&lt;p&gt;==&lt;/p&gt;

&lt;p&gt;Затова и, колкото и странно да звучи, той твърди, че не побоите в лагера (появил се на мястото на един от най-богатите манастири!) са го формирали, а съвсем други неща: цвърченето на щурец в Сиверская, мирисът на заврелия самовар, прозвънването на гирляндите от въздушното течение, тропотът на дървени обуща по улицата… В историята, както я разбира Платонов, това СА събития, както е всичко, което се случва на този свят.&lt;/p&gt;

&lt;p&gt;==&lt;/p&gt;

&lt;p&gt;В този смисъл Гайгер неслучайно нарича “животописец” пациента си, който се оказва художник. “Трябва да се разпореждате с целия формат, в него да уредите света”, е казвал някога учителят му по рисуване. Водолазкин успява чрез погледа на героя си да скицира с неочаквана плътност няколко епохи: и предреволюционната, и съветската, и демократичната. Щриховайки уж небрежно и на едро големите събития, той запълва контурите им с много по-важното: онова, което не може да се предаде, което знаят само присъствалите в него. Писателят успява едновременно да внуши нежността и копнежа, които героят му изпитва към своя изгубен златен, младенчески, предреволюционен свят, и да вмъкне достатъчно красноречиви критики към днешния заварен свят: с пошлостта на медиите му, предлагащи своите песни и пляски на една наново послушна и безкритична маса, упоена от забавленията, крясъците и риалитата; с втория начин, по който всичко трябва да се заплати, за да се получи; с първенющината на новобогаташите и новополитиците. А нима това не е достатъчно за съветския период: “Изведнъж проумях напълно ясно, че за някакви си няколко години е изчезнало разбирането за право и не-право. За високо и ниско, за светлина и мрак, за човешко и зверско.” Или потресът му да види и невъзможността да си обясни кадрите със смееща се комсомолка, докато са се случвали ужасите в лагерите.&lt;/p&gt;

&lt;p&gt;==&lt;/p&gt;

&lt;p&gt;Човекът неизбежно принадлежи на своето време: “В тогавашния свят ние бяхме различни, чужди помежду си, често врагове, но като погледна сега – излиза, че с нещо и близки. Имахме общо време, а това, както се оказва, е страшно много. То ни свързваше.” Въпреки това, поради начина, по който разбира историята, Платонов е способен да прозре и времето, в което е бил замразен, да си представи като спомнено неизживяното пряко.&lt;/p&gt;

&lt;p&gt;==&lt;/p&gt;

&lt;p&gt;Една от централните теми в романа е тази за прегрешението/престъплението и наказанието. Платонов стига дори дотам да твърди, че няма наказание без да има все пак някакво провинение - логика (всъщност доста православно християнска), която абсурдно го сближава с тази зад създаването на лагерите. Но Платонов наистина се оказва носител на вина, която тук няма да разкривам, за да не отнемам от читателското преживяване. Вина, която би могла да е и справедливост. А справедливостта, според Платонов, е по-низша от милостта, а тя пък - от любовта. Да, Достоевски диша в тези размишления на героя, който с времето започва да гледа на Зарецки (мъжа, който ей така нарочно, незнайно защо, без причина, става повод за нещастието на Платонов и на всички, които той обича) със съчувствие, дори с разбиране, с някаква тъжна жал. Започва да го вижда като трагична фигура, една от всички онези, чиито сърца и нравствени вътрешности са резонирали, за да донесат ужаса на 20 век. Най-важното откритие, което Платонов прави в лагера, е, че човекът се превръща в животно невероятно бързо.&lt;/p&gt;

&lt;p&gt;==&lt;/p&gt;

&lt;p&gt;Справедливостта в романа е материализирана в символа на семейната статуетка на Темида, чиито везни по невнимание - и отново символично - авторът счупва като дете. Тази статуя е свързана и с началото на неговия път в рисуването, и с най-голямото престъпление в живота му.( “На моята Темида й бе останал само мечът.”) Другият жалон в книгата - нещо като мадленката на Пруст - е книгата “Робинзон Крузо”, която баба му му е чела в детството и от която тръгват не само спомените му, но и алегорията, която приравнява дела на Робинзон, озовал се на безлюден остров, с този на Платонов, озовал в друго време.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Онези, които бяха създали соловецкия ад, бяха лишили хората от човешкото, а Робинзон, обратното – бе очовечил заобикалящата го природа, бе направил от нея свое продължение. Те бяха разрушавали всеки спомен за цивилизацията, а той бе създавал цивилизация. По спомени”, пише Водолазкин.&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Краят на книгата оставя героя между небето и земята, точно както авиаторите, които и метафорично притежават онзи достатъчно широк поглед отгоре, за да опишат “предмети, усещания”. Неслучайно участниците в експеримента по замразяването са били наричани “лазари” - подобно на евангелския Лазар, който също е останал някак между небето и земята и никога не е бил питан дали желае своето възкресяване. Но се е върнал с погледа към онзи друг свят, след който никога не се е усмихвал.&lt;/p&gt;
</description>
        <pubDate>Mon, 12 Oct 2020 00:00:00 +0000</pubDate>
        <link>/bookreviews/2020/10/12/08-22-%D0%B0%D0%B2%D0%B8%D0%B0%D1%82%D0%BE%D1%80-%D0%B2%D1%8A%D0%BF%D0%BB%D1%8A%D1%82%D0%B5%D0%BD%D0%B0%D1%82%D0%B0-%D0%BF%D0%B0%D0%BC%D0%B5%D1%82-%D0%B7%D0%B0-%D0%B2%D1%81%D0%B8%D1%87%D0%BA%D0%BE-%D0%BE%D0%BD%D0%BE%D0%B2%D0%B0-%D0%BA%D0%BE%D0%B5%D1%82%D0%BE-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B5-%D0%B2%D0%BF%D0%B8%D1%81%D0%B2%D0%B0.html</link>
        <guid isPermaLink="true">/bookreviews/2020/10/12/08-22-%D0%B0%D0%B2%D0%B8%D0%B0%D1%82%D0%BE%D1%80-%D0%B2%D1%8A%D0%BF%D0%BB%D1%8A%D1%82%D0%B5%D0%BD%D0%B0%D1%82%D0%B0-%D0%BF%D0%B0%D0%BC%D0%B5%D1%82-%D0%B7%D0%B0-%D0%B2%D1%81%D0%B8%D1%87%D0%BA%D0%BE-%D0%BE%D0%BD%D0%BE%D0%B2%D0%B0-%D0%BA%D0%BE%D0%B5%D1%82%D0%BE-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B5-%D0%B2%D0%BF%D0%B8%D1%81%D0%B2%D0%B0.html</guid>
        
        <category>Авиатор</category>
        
        <category>Евгений Водолазкин</category>
        
        <category>Лист</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Дългоочакваният трети роман на Камелия Кучер - &quot;Сън&quot;, излиза на 13 октомври</title>
        <description>&lt;p&gt;На 13 октомври излиза дългоочакваният трети роман от Камелия Кучер - “Сън” (изд. Хермес, 2020). Книгата ни пренася в Лисабон и проследява една вълнуваща история за сложните семейни отношения, за тежестта на миналото, за последствията от изборите, които правим, и следата, която те оставят в нашия живот и този на другите.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Лисабон, 1978 г.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;След загубата на майка им Жоао, Алешандре и Илва се учат да живеят с пустотата, която остава след нея. Пустота, която баща им - Фернао, не може да запълни. Алешандре, наследил музикалния талант на майка си, получава шанс за стипендия в престижно училище. Въпреки несъгласието на баща си. Същия ден Жоао среща Белен, която живее във великолепно имение, пазещо тайната на фамилното богатство. Погълнат от магичната аура и гласа на момичето, в което се влюбва, Жоао поема по пътя, който ще бележи съдбата му. Въпреки несъгласието на баща си.&lt;/p&gt;

&lt;p&gt;==&lt;/p&gt;

&lt;p&gt;В града, където се долавя шепотът на къщите и вълните на океана, историите на три семейства се преплитат на фона на диктатурата на Салазар, Революцията на карамфилите и фадото, чрез което говорят изтерзаните души.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Лисабон, 2019 г.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Жоао Торга, успешен предприемач, купува имението, някога символ на притегателната сила на Белен и на обожанието му към нея. Връщайки се в началото на своя път, Жоао опитва да се помири със спечеленото и изгубеното. Да се научи да приема изборите на Алешандре и Илва, сблъсъците с непреклонния характер на баща си, присъствието на Белен.&lt;/p&gt;

&lt;p&gt;==&lt;/p&gt;

&lt;p&gt;Имението, покрито с бръшлян, спи сто години сън, от който Жоао цял живот се опитва да събуди любовта на живота си. И да прогони призраците от миналото.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Прочетете ОТКЪС:&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Вечерите у дома са тихи. Измина година и половина, откакто мама почина, а ми се струва като цяла вечност – мъчителна и лепкава вечност. Може би така изглежда преддверието на ада: нежелана, омаломощаваща и самотна вечност.&lt;/p&gt;

&lt;p&gt;==&lt;/p&gt;

&lt;p&gt;Не сме в преддверието на ада, у дома сме, на масата, четиримата. Мълчим. Най-често говори Илва, но днес и тя е безмълвна. Отегчено рови с вилицата в чинията, сигурно си спомня гозбите на мама – простички, но вкусни, приготвени майсторски и с любов. А може би не мисли за нищо, защото някои хора притежават тази способност – да оставят мислите си да текат като ручей след обилен дъжд, без да приемат форма, без да болят. Косата й отскоро е къса. Подстригахме я, след като осемнайсет месеца татко неуспешно опитваше да се научи да сплита непослушните й кичури. Струва ми се, че по-непослушни бяха ръцете му – пръстите, които потреперваха нервно, защото не успяваха да сплетат &lt;em&gt;проклетите плитки.&lt;/em&gt; Никога не се получаваха като онези, които сплиташе мама, и този факт го дразнеше, напомняше му за неспособността му да запълни поне малко нейната липса, поне да се справи с косата на дъщеря си, &lt;em&gt;да му се не види&lt;/em&gt;.&lt;/p&gt;

&lt;p&gt;==&lt;/p&gt;

&lt;p&gt;Подстригахме я у дома една събота. С кухненската ножица, която мама използваше за разполовяване на пилета. Дългите й кичури падаха по пода, извити като змиорки. Неприятна гледка беше, въпреки че Илва не изглеждаше тъжна, а по-скоро облекчена. Вероятно и на нея й бе омръзнало всяка сутрин да търпи неуспешните опити на татко. Навярно непохватните плитки и на нея напомняха с мрачна настойчивост за липсата на мама и нежните й пръсти, които умееха всичко. Вълшебни ръце, излъчващи светлина, която сутрин огряваше кухнята по-силно от слънчевите лъчи. Аурата й съживяваше фреските по стените – някога някой ги е нарисувал по подобие на делфтски порцелан, синьо-бели арабески, които обхождат стените на цялото жилище, всъщност на всички жилища в сградата. Бялата боя в горната половина на стените пада на люспи, оголвайки сивотата, която е била отредена да крие, но фреските в долната част остават непокътнати и ярки. С вид на току-що нарисувани, контрастират със сивите петна над тях и с изнемогата на дървения под, изкривен от натиска на времето. Оскъдната ни мебел, грохналите гардероби и стенещите двукрили врати с груба, грапава повърхност на местата, където лакът е заличен – всичко това изглежда нелепо, обградено от тези тъй жизнерадостни синьо-бели цветя. А може би фреските изглеждат нелепо в този съсухрен дом, сляп за радостта им. Скрил разкоша им от света отвън.&lt;/p&gt;

&lt;p&gt;==&lt;/p&gt;

&lt;p&gt;На масата сме четиримата, мълчим. Попивам цветята с очи и се чудя как ли са изглеждали, когато домът е бил нов, обитаван от хора с усет към красотата. Навярно тогава помещенията са били светли, огрени от слънцето, което сега отказва да надникне тук, като че ли отблъснато от занемареността.&lt;/p&gt;

&lt;p&gt;==&lt;/p&gt;

&lt;p&gt;- Много е вкусно, татко – казва Илва. Лъже. Все още не е доближила вилицата до устните си.&lt;/p&gt;

&lt;p&gt;==&lt;/p&gt;

&lt;p&gt;- Радвам се.&lt;/p&gt;

&lt;p&gt;==&lt;/p&gt;

&lt;p&gt;Татко се радва с вкаменено лице. Фреските зад гърба му отчаяно искат да оживеят, но вълшебната аура на мама я няма. Като че ли и ние сме застинали рисунки върху стена. Дали присъствието на мама не съживяваше и нас?&lt;/p&gt;
</description>
        <pubDate>Fri, 09 Oct 2020 00:00:00 +0000</pubDate>
        <link>/newbooks/2020/10/09/18-55-%D0%B4%D1%8A%D0%BB%D0%B3%D0%BE%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D1%82%D1%80%D0%B5%D1%82%D0%B8-%D1%80%D0%BE%D0%BC%D0%B0%D0%BD-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%BA%D1%83%D1%87%D0%B5%D1%80-%D1%81%D1%8A%D0%BD-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-13-%D0%BE%D0%BA%D1%82%D0%BE%D0%BC%D0%B2%D1%80%D0%B8.html</link>
        <guid isPermaLink="true">/newbooks/2020/10/09/18-55-%D0%B4%D1%8A%D0%BB%D0%B3%D0%BE%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D1%82%D1%80%D0%B5%D1%82%D0%B8-%D1%80%D0%BE%D0%BC%D0%B0%D0%BD-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%BA%D1%83%D1%87%D0%B5%D1%80-%D1%81%D1%8A%D0%BD-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-13-%D0%BE%D0%BA%D1%82%D0%BE%D0%BC%D0%B2%D1%80%D0%B8.html</guid>
        
        <category>Камелия Кучер</category>
        
        <category>Сън</category>
        
        <category>Хермес</category>
        
        <category>нова книга</category>
        
        <category>роман</category>
        
        
        <category>newbooks</category>
        
      </item>
    
  </channel>
</rss>
