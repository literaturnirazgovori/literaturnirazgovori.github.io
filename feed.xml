<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Fri, 19 Mar 2021 10:08:35 +0000</pubDate>
    <lastBuildDate>Fri, 19 Mar 2021 10:08:35 +0000</lastBuildDate>
    <generator>Jekyll v3.9.0</generator>
    
      <item>
        <title>Колонката на Георги Цанков: Рушди, Ишигуро, Олби, Прешерн и още</title>
        <description>&lt;p&gt;Признайте – и вие, макар да ме поощрявате благородно, си мислите, че нещо не ми е наред. Защо не мигвам до 3-4 часа, за да прочета набелязаните за поредния четвъртък книги? Какво и на кого доказвам? Напоследък си мисля дали пък това не е някаква надпревара с Онази с косата – ще успея ли преди да ме прибере да открия Книгата, за която говори Стефан Маларме?&lt;/p&gt;

&lt;p&gt;==&lt;/p&gt;

&lt;p&gt;Вече съм споменавал, че абсолютно вярвам в мистичната теза на Борхес, че книгите ни преследват и ни намират. Те са моето мислене в образи, чрез тях аз се опитвам да си представям сложните и драматични проблеми в живота; ще ми се да изричам моите истини не директно, а посредством внушенията на български и чужди автори, които успяват да събудят някакви възхити, възмущения или съмнения в душата ми. Никога и по никакъв начин не деля прочетеното на „елитно“ и „простонародно“. Отлично съзнавам, че особено примамливо ме привикват трудните за разгадаване четива, но не отхвърлям и „жанровите“ творби, бестселърите, от които човек може да научи много за предпочитанията на масовия читател и за наболелите обществени и лични проблеми.&lt;/p&gt;

&lt;p&gt;==&lt;/p&gt;

&lt;p&gt;Вечерта в четвъртък, след като съм разпратил текстовете си, усещам главата ми напълно изпразнена, а петъците са блажените дни за възстановяването ми. Обикалям борсите всеки вторник, въпреки пандемията, с поредната маска на носа. Когато тръгвам, съм като възбуден ловец, за опасността се сещам, чак след като се върна в къщи и съпругата ми със сълзи на очи види поредните пълни торби. Разпределянето също не лесно, тъй като човек трябва да се съобразява с приоритетите, а и с физическите си възможности. Не винаги успявам да осъществя плановете – ето, миналата седмица обещах да поговорим за първата огромна биография на комитата Тодор Александров, но увлекателната монография, написана от съвсем младия вундеркинд Калоян Васев, се оказа костелив орех – трябва ми още време, за да се ориентирам сред морето от открития в архивите.&lt;/p&gt;

&lt;p&gt;==&lt;/p&gt;

&lt;p&gt;Ще споделя и още нещо, което няма как да премълча. Изразявам огромната си благодарност на всички представяни от мен издателства за безрезервната подкрепа – те ми предоставят книгите си безвъзмездно, както впрочем е навсякъде по света, където представянето на книжните новости се възприема като много важно, а заелите се с тази трудна задача критици успяват да си създават вярна публика, с която понякога спорят, но никога не влизат в заядливи пререкания. У нас нещата не винаги изглеждат розови – ужасно унизително е да се чувстваш като просяк пред мастит издател, който се възприема като страхотен благодетел, ако ти е подхвърлил някоя от книгите си с изричното настояване непременно да я похвалиш.&lt;/p&gt;

&lt;p&gt;==&lt;/p&gt;

&lt;p&gt;Особено ми е тежко на сърцето за новото лице на един издател, за когото преведох куп книги. Повече от петнайсет години съм му помагал, давал съм му идеи, възхищавал съм му се. Той реши, че трябва да си купувам неговите издания. Така изчезна от тези страници. Болно ми е, не разбирам подобно поведение. Но аз категорично не сключвам сделки с никого, не взимам и нито стотинка за труда си. Бих се ужасил, ако някой възприеме текстовете ми като реклама. Пиша онова, което вярвам в момента. Напълно е възможно да сбъркам, да се увлека, затова винаги се радвам на ползотворните разговори. Трябваше да изрека всичко това, за да ми поолекне. Не се учудвайте, ако по някое време реша да си взема почивка – седемдесетгодишният мозък не е като двайсетгодишния: по-аналитично обработва информацията, но и по-трудно я поглъща.&lt;/p&gt;

&lt;p&gt;==&lt;/p&gt;

&lt;p&gt;И така, „Тодор Александров. Легендарният комита“ остава за близките седмици. Натрупали са се и много други ценни книги, но талантливите автори ще трябва да бъдат търпеливи. Моето голямо събитие през тази седмица е издание на „Анико“ в поредицата „Сите българи заедно“. Наскоро прочетох някъде, че това била шовинистична библиотека. Чувствам се лично наранен, когато самозабравили се глобалисти се гаврят с българската история. Само като си помисля какви фигури сме имали през Възраждането и по време на въздигането на Третото българско царство, търся за себе си отговор защо трябва да си мълчим за тях. Сигурен съм, че позата на презрение към националното е комплекс за малоценност на слабия.&lt;/p&gt;

&lt;p&gt;==&lt;/p&gt;

&lt;p&gt;Нямаше да знаем почти нищо за Раковски, ако сред народа не битуваше легендата за лъвския скок на Апостола на Свободата в неговата белградска легия. Няма никога да забравя очарователния му образ, който проникна дълбоко в юношеската ми душа с незаслужено пренебрегвания епичен роман „За свободата“ от Стефан Дичев. Белетристът си беше позволил в най-догматичните години да представи не само революционера, а и умелия дипломат, очаровал немалко царски особи, родения аристократ и умелия любовник, когото хората с нежност са наричали „българския Гарибалди“.&lt;/p&gt;

&lt;p&gt;==&lt;/p&gt;

&lt;p&gt;Неговото „страшно прегрешение“ е брошурата „Преселение в Русия, или Руската убийствена политика за Българите“, включена изцяло в новия том. Издадените преди повече от половин век четири тома на Раковски са неоткриваеми, в „Книжен пазар“ доскоро имаше един екземпляр от тях на астрономична цена. Отговорите на въпросите за премълчаването на бунтовника и на дипломата ще намерим в изданието от над 550 страници, голям формат – &lt;strong&gt;Георги С. Раковски „Биографии“&lt;/strong&gt;, подготвено от неуморимия професор Цочо Билярски.&lt;/p&gt;

&lt;p&gt;==&lt;/p&gt;

&lt;p&gt;„Чърти из живота на Савва С. Раковски“ е първата сериозна биография на големия българин. Тя се печата по второто й издание от 1893 г., появило се в Русе. Авторът твърди, че е „наредил“ текста, „като съм се ползувал от съчиненията на самия незабравим мъж С. С. Раковски, от съчиненията на Г. Г. Барака, Г. Котева и др., и от разказите на г. Йосифа Г. Дайнелов, който още благоволи, та ми даде 40 писма, писвани от самия Раковски до него в Цариград, когато той е бил дописник и настоятел надзорник на „Дунавский лебед“.“&lt;/p&gt;

&lt;p&gt;==&lt;/p&gt;

&lt;p&gt;Книгата е била завършена на Димитровден 1990 г. Тя е безценна, тъй като съдържа запазените автентични свидетелства от съвременниците на Раковски. На 21 май 1861 г. от Белград Раковски пише:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Ах! Де ся сега родолюбиви българи да ся решат да мрат и да освободят беднаго си народа от монголскаго тиранство! Едно юначко в Стара Планина движение сичко можи да уничтожи. Там, там! Наша свобода ще се основе! Може ли да бъде по-горко и по-жалостно положение, от нашего днес? Священи ни въпрос потъпкан, народна ни чърква затворена, учители от Македония ся гонят и в тъмници затварят, народ ни ся насилва приселва в пуста Руссия, що остава веки за нам бедни българи?”&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В тези няколко изречения е обобщена цялата жестока историческа истина, която и до днес остава непризната. Много важна е и „Биография на Георги Стойков Раковски“, издадена от д-р Боби Петров през 1910 г. в София, печатница „П. Глушков“. Бележките на автора са 593 – почти непостижима за онова време научна добросъвестност.&lt;/p&gt;

&lt;p&gt;==&lt;/p&gt;

&lt;p&gt;Предполагам си спомняте за знаменития автор на десетки приключенски романи Петър Бобев. Боби Петров е негов баща. Роден е през 1877 г. През 1902 г. защитава дисертация за политиката на Фридрих Август II, написана на немски – с нея получава титлата „доктор по история“. В периода 1908 – 1910 г. разполага с архива на Раковски, съхраняван в Разград от племенника на революционера Киро Стоянов, преди да бъде предаден в Етнографския музей в София. Автор е и на книгите „Политическа история на 19 век“ и „Христо Ботев“. В периода 1903-1904 е бил учител в Първа софийска държавна мъжка гимназия, а през 1910-1911 във Великотърновската държавна мъжка гимназия „Свети Кирил“. През 1911 г. е предложен в Софийски университет като извънреден професор, но оценките за трудовете му от професор Васил Златарски и от професор Димитър Агура са отрицателни Умира през 1926 година, докато е на лечение в Будапеща. Разбираме, че още по онова време истината за Раковски е доста неудобна. „Препъникамъкът“ е петнайсетата глава от монографията на д-р Боби Пертов, в която става дума за установеното от Раковски изселване на българи от Видинската област и заселването по нашите земи на кримски татари. За да попречи на това престъпление, самият Раковски на 1 юни 1861 година заминава за Русия. Никола Палаузов обаче, тъй като мразел бунтовника, яко го наклепал пред руските власти, заявил, че е пристигнал в Одеса за да настройва българите срещу русите. Така че битката между русофили и русофоби е още от онези години, оттогава са и руските опити да решат насилствено проблема с Крим. Извънредно важни данни за живота и делото на Раковски се съдържат и в студиите на Симеон Радев, най-важната от които е „Раковски и Македония“. Гласът на големия политик оказал огромна роля за пробуждането и подема на българщината в страдалната земя. Миладинов му пише: „Сите македончина на име ви се кланят и Ве благодарят в любовта ви и попечението, което имате за них.“ Още много са безценните материали, които ще прочетем в тома, а той несъмнено много бързо ще се превърне в поредната антикварна рядкост. Ще припомня накрая само две изречения от писмо на Раковски до Руския канцлер княз Александър Горчаков, писано на 2 януари 1862 година. То отново се отнася до преселението на татарите в нашите земи: „Сичките благоразумни и родолюбиви българи видяха в това приселение, с най-голяма си жалост и скръб, не само своя пропаст и разорение, но и конечное уничтожение рускаго влияния между вси православни на Въсток християни. Общо роптание ся появи между сички благоразумни и най-големи от прежде привърженици Русии българи, както и между другите славяни и гърци против тая постъпка.“ Коментарите са излишни, когато разполагаме с факти и с документи няма как да месим историята като баница и да се опитваме да прикриваме очевадни истини.&lt;/p&gt;

&lt;p&gt;Тъй като у нас подмятането на историята за политически цели продължава с пълна сила, ще продължа размишленията си с още две много важни за осмисляне на истината книги, вече свързани с най-новата история , която се пише пред очите ни. Първата от тях е издание на „Слънце“ – „Светът на парите“ с подзаглавие „Защо крадци и мошеници управляват света и как да си го върнем обратно“. Авторът е английският разследващ журналист Оливър Бълоу, завършил история в Оксфорд, работил като кореспондент на агенция „Ройтерс“ в Русия и във вестник „Гардиън“. Носител е на високи журналистически награди за дръзките си изследвания. С него първо ще влезем в чертозите на бившия президент на Украйна Виктор Янукович, за да разгледаме принадлежащия му природен резерват от 76 хиляди акра и двореца му на горист хълм, чийто склон се спуска до река Днепър. Изложението е страхотно актуално заради показаното във филма на Навални имение на Путин, независимо че все още е спорно доколко то наистина е негово. Новите властелини на света често пъти се оказват ужасни еснафи, които се възбуждат от имитации на чудесата във Версай и си мечтаят за „сараите“ на Краля Слънце. Но имането на Янукович ни отвежда много по-далече: рекет с лекарства, ръководен от Кипър; незаконна търговия с оръжие, която ни отвежда в Шотландия; огромен пазар за имитация на маркови стоки, юридически притежаван от Сейшелските острови… След това поемаме по следите на „офшорните бандити“. И стигаме до тъжния извод: „Светът на парите не е лесно място, срещу което да се обявиш. Не можеш да изпратиш армия срещу него, защото го няма на никоя карта. Нито пък да му наложиш санкции или да изпратиш дипломати да разговарят с него. За разлика от конвенционалните страни той няма граничари, които да ти подпечатат паспорта, няма знаме, което да поздравиш, нито външен министър, с когото да поговориш по телефона. Той няма армия, която да го защитава, защото не му е нужна.“ Пътуването в Света на парите е повече от отрезвително. То ни посочва механизмите, по които се управляват масите. Дайте им измислени проблеми, насъскайте ги едни срещу други с междунационални конфликти, с расови междуособици, с гениално предначертани спорове за полов идентитет. Така хората ще забравят за истинските цели на властващите и дори ще си помислят, че някакви „честни“ младежи или партии могат да спечелят избори. Но „светът на парите“ е предначертал всичко – резултатите от изборите, лицата в политиката, дори навярно и разпространението на пандемиите. Трагично прав е Бълоу, че „некомпетентността и корупцията взаимно се допълват – те са така здраво преплетени, че вече не е възможно да бъдат разглеждани като отделни явления“. Няма съмнение, че Третата световна война бушува в „света на парите“. Тя е обяснението за почти всички политически катаклизми, които се случват и по света, и у нас.&lt;/p&gt;

&lt;p&gt;Продължавам със свръхважната тема за фалшифицирането на историята и на идеологическите послания. Изразявам специална благодарност на издателството за пътешествия и приключения „Вакон“, че ми осигури новата си книга дни, преди тя да се появи на пазаря. Става дума за „Усмивката на ягуара“ от Салман Рушди – размисли за негово пътуване из Никарагуа, предприето веднага след като завършва „Сатанински строфи“ и малко преди да бъде обявен за смъртник, а религиозните фанатици да започнат да го преследват, за да изпълнят присъдата. Мотото към тази по-скоро политическа, отколкото пътеписна история е незабравимо. То е куплет от песничка, приписвана на анонимен автор:&lt;/p&gt;

&lt;p&gt;Имаше едно момиче в Ник`рагуа,&lt;/p&gt;

&lt;p&gt;което усмихнато ягуар яздеше.&lt;/p&gt;

&lt;p&gt;От разходка се върнаха късно&lt;/p&gt;

&lt;p&gt;с момичето в търбуха на звяра&lt;/p&gt;

&lt;p&gt;и усмивка по лицето на ягуара.&lt;/p&gt;

&lt;p&gt;Влезе ми в главата тази песничка и непрекъснато си я повтарям. Мисля си колко рядко са хора като Рушди, готови да подложат на огромна опасност живота си, но да изразят на висок глас онова, което възприемат като своя истина. В предговора, писан десет години след първото издание на книгата, белетристът разказва каква политическа буря е предизвикала тя. Добре, че Великите сили не са толкова ретроградни, колкото аятоласите и на свой ред не са го осъдили на смърт. Но не са се поколебали да го характеризират като „поддръжник на комунистите“, макар той съвсем открито да не симпатизира на сандинистите, да посочва, че са действали като цензори на свободното слово, че преди да паднат са си показали рогата и са се постарали да се превърнат в поредните латиноамерикански олигарси. Но Салман Рушди си позволява да каже истината за тяхното идване на власт, а именно че през 1986 година Никарагуа, която обича североамериканската музика, поезия и бейзбол, е мачкана жестоко от „могъщия си, безгрижен любим“. Той е близък приятел с десния перуански писател и политик Марио Варгас Льоса, един от най-доблестните му защитници, който не одобрява действията на сандинистите, но се отнася с отвращение и към „контрите“, мечтаещи да се върне кървавата диктатура на Сомоса. Дори не сме се замисляли върху обстоятелството защо на 27 юни 1986 Международният наказателен съд в Хага отсъжда, че американската военна помощ за контрареволюционната армия, замислена, сформирана и въоръжена от ЦРУ, е в нарушение на международните закони. Няма съмнение, че СССР и САЩ взаимно си правят реверанси: затова се провалиха спонтанните народни въстания в Унгария през 1956, в Чехословакия през 1968, затова бяха анемични реакциите срещу военния режим в Полша. Явно имаше тайни споразумение: вие ни оставете да се вихрим еди-къде си, а ние ще си затворим очите за вашите зверства срещу свободолюбиви народи. Рушди ни прави свидетели точно на този феномен. „Ню Йорк Таймс“ нарича сандинистите „сталинисти“, а в същото време контрите взривяват в северната провинция на Никарагуа Хинотега автобус, при което загиват трийсет и двама цивилни, включително няколко деца. Писатели и хуманисти като Салман Рушди са рядкост: те отказват да представят света в бяло и в черно, а търсят драматичните истини. Напомнят ми на героите на Достоевски, всеки от които „гърми“ със своята правда. Доказателства за подобни едностранни тълкувания на нещата и у нас, колкото щете! Но ние да продължим с Рушди, който в наши дни отново смая света и за пореден път доказа силата си на художник и на мислител с романа „Кишот“, представен от „Колибри“ в чудесния превод на Надежда Розова. Толкова богат на внушения, толкова сложен и интересен е този роман, че по никакъв начин не се наемам да обобщя вложените в него идеи. Подобно на гениалния Сервантес, съвременният му наследник повежда тримата си основни герои срещу призраците на масовата култура, но най-вече срещу чудовищата на политическите метаморфози. Срещаме се с остарял търговски пътник, подобен на онзи от пиесата на Артър Милър, но индиец по етнически произход, който гледа телевизия до самозабрава, превръща света в „голямото село“ на философа Маршъл Маклун, влюбва се „политкоректно“ в черната госпожица Салма Р., незабравим телевизионен персонаж, а на предната седалка до него в колата му се настанява неговия въображаем син Санчо, с когото трябва да прекосят на длъж и на шир Америка. Само че всичките те са изникнали изпод перото на нюйоркския писател от индийски произход Сам Дюшан, който си представя самотника, търсещ любов, загубеняка, неспособен да спечели сърцето на една телевизионна кралица. До този момент Дюшан е писал евтини шпионски романи под псевдоним – той е създал поредица за групата „Пет очи“ – съюз между разузнавателните служби на Австралия, Нова Зеландия, Обединеното кралство, Канада и Съединените щати. Разногласията между тях и мрежата от враждебности го отвеждат до неудобни истини за съвременния свят и той решава да избяга от грозящите го опасности, като създаде образа на Кишот – „рицар, който с ход на коня се измъква от своята неизгодна позиция на шахматната дъска“. Оттук нататък всичко се обърква – оказва се, че измисленият герой не може да остане чужд за реалността, а любимата му телевизионна „Дулцинея“ бива забъркана в шпионския водевил. Хем се смеем неистово с приключенията на измислените и уж реалните герои, хем ни става тъжно за толкова шашавия модерен свят. Следим увлекателния сюжет, бъкан от реалии от политиката, от културата, от перверзиите на обществения и на политическия живот и постепенно се убеждаваме: „хората толкова са свикнали да носят маски, че са ослепели за онова, което се крие под тях“. Несъмнено Рушди е и пророк, тъй като още докато пише романа през 2018 г. вижда ясно бъдещето: „Морът има загадъчен произход, покосява жертвите си на случаен принцип и е неконтролируем. Предизвиква паника по улиците и нерядко изисква копането на масови гробове в големите градове.“ Заболяването е представено като „влошено състояние на макулата, централната част на ретината“ – веднага се сещаме за друг велик пророчески роман: „Слепота“ от португалеца нобелист Жузе Сармагу. В крайна сметка един от героите на „Кишот“ обобщава ситуацията, в която се намираме: „В момента деветдесет и девет процента от хората с огромно удоволствие са си устроили пикник на железопътните релси. Което не означава, че няма да връхлети влак, при това с огромна скорост. Не е нужно хората да вярват, че пристига, за да пристигне.“ Много голям е Салман Рушди в поредното си откровение „Кишот“ – той предупреждава, че въображаемият младеж Санчо лесно би могъл да попадне в призрачен свят, от който няма да може да го върнем. Мозъците на милиони стари и млади са тежко замъглени. Работата на писателя е да бие тревогата, а пътищата за спасение са наша грижа. Какво да сторим?&lt;/p&gt;

&lt;p&gt;Скриването във вселената на духовността няма да ни помогне, но няма и да ни навреди. Затова да се радваме на големите художествени открития и да дирим в тях надежда. Разгръщам с огромно вълнение обемния том „Поезия“ от Франце Прешерн, поредното велико издание на „Колибри“. Подготвено с любезното съдействие на Словенската обществена агенция за книгата, то се посвещава на 220-ата годишнина от рождението на словенския исполин на стиха. След подвига с драматургията и театралната естетика на Пушкин, с „Еротика“ на Иван Цанкар, съставителят на словенската двутомна „Антология на българската литература“ професор Людмил Димитров, който през миналата година получи Голямата награда за цялостна дейност на Съюза на преводачите в България“, ни поднася елегантния том от над 250 страници „Поезия“ от Франце Прешерн. В предговора „Геният на Словения““, професор Димитров пише: „Появата на самостоятелен том с поезията на Франце Прешерн на български език е жест, който дължим на словенците ако не от един век, то поне от над четири десетилетия.“ Прешерн е роден на 3 декември 1800 г. в село Върба, областта Горенска, близо до австрийската граница – тя остава на север. На 21 години започва да учи във виенския университет. Решава да стане юрист, през 1828 г. завършва с докторска степен и се връща в Любляна. През 1833 г. на 6 април ( Велика събота ) вижда в църквата Юлия Примиц, богата омъжена жена от знатен род и безпаметно се влюбва в нея – тя става неговата Муза, посвещава й знаменития си „Сонетен венец“. Тази му любов остава платонична, но през 1837 започва връзка с малолетната Ана Йелоушек. Раждат им се три деца, две от които умират съвсем малки, а Ернестина доживява до 75 години. Смъртта отнема на Прешерн близки приятели, той се пропива и губи интерес към всичко, но през 1836 талантът му се пробужда и издава най-обемната си поема „Кръщение при Савица“. По-късно заболява тежко и умира на 8 февруари 1849 година. Дължа всички тези данни на чудесния предговор на професор Димитров, който с анализа на творчеството на Прешерн, но най-вече с конгениалните си преводи успя да ме убеди, че съм се докоснал до творец от световна величина, довел до европеизирането на словенската поезия – представено е почти цялото му творчество, с изключение на някои неразбираеми за съвременния български читател епиграми, а върховни постижения на преводача са „Сонетен венец“ и поемата „Кръщение при Савица“. За съжаление на нашия Ботев никак не му върви с преводите на чужди езици, но ето че на словенският гений му се е паднал прекрасен интерпретатор.&lt;/p&gt;

&lt;p&gt;От&lt;/p&gt;

&lt;p&gt;Ала смъртта когато приюти ме&lt;/p&gt;

&lt;p&gt;и неизбежно стана пръст, от нея&lt;/p&gt;

&lt;p&gt;ще се разлисти лавър с твойто име.&lt;/p&gt;

&lt;p&gt;до&lt;/p&gt;

&lt;p&gt;Народи, вечна слава&lt;/p&gt;

&lt;p&gt;на вас, жадуващи деня,&lt;/p&gt;

&lt;p&gt;във който не познава&lt;/p&gt;

&lt;p&gt;човек омраза и злина,&lt;/p&gt;

&lt;p&gt;и в този свят&lt;/p&gt;

&lt;p&gt;ни е брат –&lt;/p&gt;

&lt;p&gt;- не враг – съседът непознат.&lt;/p&gt;

&lt;p&gt;словото на Франце Прешерн вече е неотменима част и от българската култура. Затова си струва да благодарим на целия екип, подготвил този толкова важен за културния обмен том: отговорната редакторка Силвия Вагенщайн и художника, подготвил не само стилната корица, но и елегантния шрифт Кирил Златков, а също и коректорката Здравка Букова ( напоследък и работата на коректорите става все по-важна, тъй като те предпазват от жестоко окепазяване важни произведения ) Не са малко и обратните случаи, но за тях – друг път.&lt;/p&gt;

&lt;p&gt;Следващият преход е стремителен, по-скоро се връщаме към темата от срещите с Рушди. Издателство „Лист“ отново изважда на дневен ред една от най-важните пиеси, създавани през 20 век: „Кой се страхува от Вирджиния Улф“ от Едуард Олби. Първото издание предизвика истински фурор през далечната 1972 година, когато творбата беше включена в паметната поредица на издателство „Народна култура“ „Театър“ под № 26. Тук е моментът да припомня едно важно есе на Георги Марков, посветено на Едуард Олби и прочетено през 70-те години на миналия век по „Дойче Веле“ : „Не беше много отдавна. Сигурно мнозина софийски любители на театъра си спомнят огромните усилия, които трябваше да положат, за да намерят билет за югославския театър, който представяше в София една странна пиеса – „Кой се страхува от Вирджиния Улф“, от един странен, млад автор – Едуард Олби. Представлението имаше удивителен ефект, като че в един полузаспал свят от кукли и манекени се бе появила движеща се човешка плът. Но може би тъкмо на югославските артисти ние дължим инициативата, която по-късно бе проявена от артистката Иванка Димитрова, за да прокара и да наложи през задните врата пиесата на Олби, която бе поставена върху сцената на мъничкия „Театър 199“ на улица „Раковски“.“ Ето и точното представяне на проблемите в пиесата от нашия трагичен политически емигрант: „Банални семейни сблъсквания между неуспелия в кариерата си учен Джордж и амбициозната му жена Марта, плюс присъствието на една млада двойка, която те забавляват. Но зад всичко това върви като могъщо подземно течение темата за жестоката усамотеност, която съпровожда всяка човешко същество, за невъзможността да получиш реална общност, да се слееш или идентифицираш с другиго. Усамотеност, която никой от нас не иска да признае и срещу която се борим докрай. И за да преодолеят бездната помежду си, Джордж и Марта измислят един син. Син, който трябва да ги свързва, да намалява разстоянията между тях… Докато след една страшна нощ, в тръпнещия хлад на утрото те решават да унищожат плода на своята фантазия. Така бариерата към онова, от което те се страхуват, пада. Пазителят от страха, синът, изчезва, за да остане чувството за зъзнеща голота.“ През 1966 година режисьорът Майк Никълс поставя едноименния филм с участието на Елизабет Тейлър и на Ричард Бъртън. Филмът е номиниран в 13 категории при раздаването на „Оскар“-ите, печели пет статуетки, а прожекциите му в България са незабравимо събитие. На 21 октомври 2020 г. пиесата отново е поставена в България от Стоян Радев, а в главните роли са Ирини Жамбонас и Малин Кръстев. Преди това, през 2005 година Явор Гърдев постави „Пиесата за бебето“, а през 2009 г. в Народния театър се игра „Козата, или коя е Силва?“, за премиерата самият Олби пристигна в България. Към красивото издание на „Лист“ ( корицата е на художничката Капка Кънева ) послеслов е написал Явор Гърдев. Той започва изложението си с хомосексуалността на Олби и напомня, че още през 1962 година някои критици открили в творбата му „криптирано изследване на динамиката във взаимоотношенията на два хомосексуални двойки“. Това жестоко раздразнило автора, но в края на 60-те години се появил замисъл за постановка от трупа, съставена изцяло от мъже. Дори разпределили ролите: Марта – Ричард Бъртън, Джордж – Хенри Фонда, младата Хъни – Джон Войт, а съпруга й Ник - Уорън Бити. Олби отказал на екипа да предостави правата за пиесата. Гърдев припомня, че в реч през 2011 година Олби заявил, че не е гей писател, както са го определили, а е писател, който се е случило да бъде гей. След тези остри думи, политически „правилно говорещите“ направо го зачеркват. Но Едуард Олби упорства: „Писателят, който се е случило да е гей или лесбийка, трябва да умее да отива отвъд себе си.“ Добре е да запомним и да осмислим пълноценно заключителните думи на Гърдев: „Цялостните хора са рядкост, защото излъчват стоическо спокойствие пред преходността на живота. Страховете и вътрешните им демони никога не успяват да изкривят лицата им в истерична гримаса, не успяват да ги извадят от релси. Цялостните хора имат вътрешната сила да отстояват решенията си и да се борят за това, което смятат за истинно, без особено да се боят за репутацията си… Цялостните хора са онези служители на вечността, назначени от нея да показват на часовниците колко е часът.“ Мисля си, че именно заради тези му виждания за живота и за изкуството, режисьорът Явор Гърдев е онова, което е – той създаде грандиозен „Хамлет“, който никога няма да забравя. А хомосексуалистите и лесбийките, които винаги са били мои приятели от моето поколение, никога не са си пробивали път в изкуството с половата си ориентация и не са спекулирали с нея. Прекалено много станаха в наши дни онези, чиито вътрешни демони зловещо изкривяват лицата им в „истерични гримаси“.&lt;/p&gt;

&lt;p&gt;Нещо подобно ни внушава с новия си роман „Клара и слънцето“ нобелиста за 2017 година Казуо Ишигуро, английски белетрист от японски произход. Много пъти съм писал, че любимата ми негова творба е „Неутешимите“, издаден през 2017 година от „Лабиринт“ във великолепния превод на Владимир Молев, който сега – също така образцово – ни дарява и с „Клара и слънцето“. Разбира се, филмът с Антъни Хопкинс по „Остатъкът от деня“ превърна този роман в може би най-четената модерна класика, но талантите на Ишигуру са толкова смайващи и многообразни, че всяка нова негова книга е проникване в Светая светих на съвременното общество и в психологическата драма на модерния човек. „Клара и слънцето“ не е никакво изключение. Как вижда света изкуствен манекен, разположен в центъра на голям магазин – Клара много обича да се появява и на витрината, за да разбере дали разположението й в помещението влияе на нейната популярност. Тя се прекланя пред Слънцето „с неговата захранваща сила“. Тази поетична притча за другостта, за самотата, за ужаса от механичния свят без Бог, в който също могат да бъдат приложени мъдростите на дзен-будизма, изглежда малко тезисна, но постепенно пространството на Клара се разширява и заедно с нея започваме да се питаме: „Вярваш ли в човешкото сърце? Не говоря за органа, естествено. Имам предвид в поетичен смисъл. Човешкото сърце. Смяташ ли, че то съществува? Онова, което прави от всеки от нас особен и различен.“ Отговорът на Ишигуру винаги е бил: „Сърцето е като къща с много стаи. Въпреки това един старателен ИП ( изкуствен приятел ), стига да има достатъчно време, може да преброди всички тези стаи, да ги разучи внимателно една по една, така че накрая да се чувства като у дома си у тях.“ Това прави писателят във всичките си книги. И макар да ми се струва, че не е на върха на способностите си в „Клара и Слънцето“, неговите относителни неуспехи са буквално на светлинни години от обикновените упражнения по сюжет и по стил.&lt;/p&gt;

&lt;p&gt;Едно от тях е „Американската принцеса“, или както издателство „Кръг“ го представя с право, това е „вълнуващ роман за дъщерята на президента“. Авторката е Стефани Мари Торнтън – учителка по история в американската провинция, която още от 12 годишна е обсебена от съдбите на жените. Със съпруга и дъщеря си живее в Аляска, досега е написала седем романа, повечето от които са бестселъри. С особен успех се ползва романът за Древен Египет „Дъщеря на боговете“. „Кралицата на тигрите“, „Съпругата на завоевателя“ и т.н. – докато „Американската принцеса“ наистина се превръща в мегахит. Според „Ню Йорк Таймс“ това е колоритен и правдив портрет на една от най-нестандартните жени в Америка. Скандали, политически и интимни тайни, любовни драми, майсторски поднесен разказ за дръзка модерна амазонка, която закалява непримиримия си дух и със смелост и чар се изправя срещу предизвикателствата на съдбата. Носителката на една от големите американски награди за романтична историческа проза Уейна Дай Рандъл определя творбата като „мощен, хипнотизиращ исторически роман, предназначен да се превърне в класика“. Струва ми се, че последната хвалба е малко предозирана, но „Американската принцеса“ наистина е увлекателно и предизвикателно четиво за дъщерята на най-младия за времето си ( 42 годишен ) президент Теодор Рузвелт, който встъпва в длъжност след покушението срещу Уилям Маккинли през 1901 и управлява САЩ до 1909 година. Той е пети братовчед на Франклин Делано Рузвелт. Известно време е един от героите на Дивия Запад, освен това е смел дуелист. Преди да стане президент променя облика на полицията в Ню Йорк, набляга на физическата подготовка и е първият, който допуска в редовете на полицията жени и евреи. Когато го питат за лудориите на Алис, отговаря честно: „Мога или да контролирам дъщеря си или да съм президент на САЩ, но не и двете.“ Теодор Рузвелт е първият американец, удостоен с Нобелова награда за мир през 1906. Умира в съня си през януари 1916 г. от коронарна емболия. Алис е единственото дете от първата съпруга на Теодор. Благодарение на красотата, на острия си език и на политическите си връзки, тя бързо се превръща в легенда, оставила е мемоари и много коментари за политически фигури от Харисън до Джералд Форд. Присъства ярко в поредицата романи на Гор Видал за американската история от Войната за независимост до наши дни. Но образът в романа на Стефани Мари Торнтън е като изваден от приказка – Алис сама определя себе си „като един от ония урагани, връхлитащи Караибите всяка година, с нарастваща разрушителна мощ“. Едновременно политически и романтичен, насмешлив и драматичен, романът представя политиката на САЩ в началото на 20 век и на този фон е обрисуван свободно образа на жена, напомняща за неповторимостта на Скарлет О`Хара. Страхотна корица на Таня Минчева.&lt;/p&gt;

&lt;p&gt;Оставаме в САЩ по същото време, от 1905 година нататък, но се прехвърляме в съвсем различни пластове на обществото. Бела Рабинович изгубва единия си син Шемуел в деня, когато в Долен Манхатън изгаря храма „Хал Йешорун“ през 1905 г. Остават й трима сина. Сол, най-големият, е умникът, в чиято глава се въртят цифри и логически задачи. Харолд е колкото темпераментен, толкова и мързелив, но притежава чар, на който никой не може да устои. Малкият Морис е безстрашен. Майка му е убедена, че ще стигне далеч в живота, макар да не знае в каква посока. Хари ще влезе в редовете на мафията, Сол ще стане опитен счетоводител, а Морис ще се изкачи по стълбицата на йерархията и ще се превърне в крупен бизнесмен, собственик на печелившо шивашко предприятие. Белетристът Андрю Грос сполучливо съчетава разказа за кариерното израстване и за натрупването на капитали с противопоставянето срещу босовете от престъпния свят. Повествованието е толкова по-силно въздействащо и увлекателно, тъй като всъщност това е разказ за семейството на белетриста, сблъскало се с отвратителните лица на мафията Луи Лепке и Дач Шулц и с защитниците на справедливостта като легендарния прокурор Томас Дюи, известен като „ловецът на гангстери“, губернатор на Ню Йорк от 1943 до 1955 година и кандидат за президент на САЩ през 1944 и през 1948 година. Тази епична и драматична история ни очаква в романа „Частен бизнес“, първи том от поредицата „Майстори на съспенса“ от новопоявилото се издателство „BJS“, на което пожелавам дълъг и интересен живот. Всъщност компанията за производство на облекла Лесли Фей“ е притежание на дядото на Андрю – Фред Померанц, прототип на Морис. Самият писател е роден на 18 май 1952 г. в Манхатън. През 1982 година получава магистърска степен по бизнес-политика от Колумбийския университет. Поема компания за производство на тенис и на ски облекла, прави я процъфтяваща и я продава изгодно на борсата. Междувременно завършва курс по творческо писане към Университета в Айова и съдбата го свързва с краля на трилъра Джеймс Патерсън. Двамата заедно създават няколко бестселъра от поредицата „Женски клуб „Убийства“. Издателство „Хермес“ дарява на българските читатели самостоятелните му романи „Спасителят“ и „Съдия и съдебни заседатели“, а „Бард“ включва в поредицата „Кралете на трилъра“ „Синята зона“. Струва ми се обаче, че „Частен бизнес“ представя таланта на Андрю Грос най-добре. Преводът на Катя Перчинкова е хубав, а библиотечното оформление и корицата са елегантни и са дело на Огнян Илиев.&lt;/p&gt;

&lt;p&gt;Завършвам това изморително, но и възбуждащо препускане из необятния свят на книгите с много стойностно психологическо криминале – романът на Райли Сейгър „Последните момичета“ е носител на Международната награда на авторите на трилъри за 2018 година. Той е включен в поредицата „Sic vita est“ ( „Такъв е животът“ ) на издателство „Локус“. Посрещнат възторжено от Стивън Кинг, който явно, освен че пише като луд, и внимателно, но доброжелателно следи конкуренцията, романът на Сейгър е побъркваща история за колежанката Куинси Карпентър, която отива на почивка с петима приятели и се връща единствена оцеляла от клане, достойно за филм на ужасите. Малко по-късно се включва в клуб на девойки, останали живи при сходни зловещи обстоятелства. Клубът се нарича „Последните момичета“. Събитията като че ли се развиват спокойно до деня, в който изгубилата девет състудентки, наръгани с нож от полудял колежанин Лиза е открита мъртва във ваната си. От този момент нататък, за да се спаси, Куинси трябва да преодолее амнезията и да си спомни какво точно се е случило по време на почивката. Всъщност името Райли Сейгър е псевдоним на Тод Ритър, който пише трилъри и като Алън Фин. Израснал е в къща, стил ранчо в Пенсилвания. Работил е като журналист и като графичен дизайн. След спечелилия интереса на читателите и критиците роман „Последните момичета“, издаден през 2017 год., под псевдонима Райли Сейгър успява да блесне с още три бестселъра – „Последният път, когато излъгах“, „Заключвайте всяка врата“ и „Домът преди мрака“. Една проницателна критичка ни съветва да забравим Джордж Елиът, писателката, която за да продаде шедьоврите си, избира мъжки псевдоним – „Сега мъжете писатели прикриват пола си, за да издават повече книги“. В „Уолт Стрийт Джърнал“ Елен Гамерман също е категорична: „Мъжете писатели нямат нищо против, ако мислите, че са жени“. Разбира се това не се отнася за Джоан Роулинг, която създаде поредицата за детектива Корморан Страйк и чаровната му помощничка Робин Елакот под името Робърт Галбрейт. Нейната поредица, също както и романите за Хари Потър, са от друга опера. Те са от духовните явления, които промениха съвременния свят и всички, които сега я „погребват“, тъй като „се изцепила“, че само жените имат менструация, някой ден ще са принудени да приемат, че младите поколения щяха да са напълно нечетящи, ако книгите й не сториха чудеса. Затова и не смятам за необходимо да ви занимавам тук с новия, почти 1000 страници роман за Корморан и Робин „Тревожна кръв“, издание на „Колибри“ – той е като съвременен „излет“ из „студения дом“ на Дикенс. Отново е време да се разделим и да си пожелаем да се срещнем здрави след седмица, защото изненадите и книжните пиршества нямат край!&lt;/p&gt;

&lt;p&gt;Но преди да сложа финалната точка, трябва да изразя мъката си за кончината на един от големите съвременни български поети Боби Роканов, творец с неповторим глас и със съзнание за мисия. Освен с великолепните му поетични книги, ще го запомним и с анкетите му с Блага Димитрова и с Екатерина Йосифова. Наградата „Иван Николов“ много му отиваше. Ще припомня началото на „Великден в Париж“, едно от най-„рокановските“ стихотворения.&lt;/p&gt;

&lt;p&gt;Мадам Жотем облече бяла роза и сложи лак със цвят на керемида,&lt;/p&gt;

&lt;p&gt;Мадам Жотем я няма вече, стана мъничко врабче в премяна на самодива&lt;/p&gt;

&lt;p&gt;и се изгуби някъде през юли.&lt;/p&gt;

&lt;p&gt;Боби се изгуби през март, но „хората с ангелски сърца“ и чудаците от дръзките му стихове са безсмъртни.&lt;/p&gt;

&lt;!--EndFragment--&gt;
</description>
        <pubDate>Fri, 19 Mar 2021 00:00:00 +0000</pubDate>
        <link>/kolonkata-na-georgi-cankov/2021/03/19/10-07-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D1%80%D1%83%D1%88%D0%B4%D0%B8-%D0%B8%D1%88%D0%B8%D0%B3%D1%83%D1%80%D0%BE-%D0%BE%D0%BB%D0%B1%D0%B8-%D0%BF%D1%80%D0%B5%D1%88%D0%B5%D1%80%D0%BD-%D0%B8-%D0%BE%D1%89%D0%B5.html</link>
        <guid isPermaLink="true">/kolonkata-na-georgi-cankov/2021/03/19/10-07-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D1%80%D1%83%D1%88%D0%B4%D0%B8-%D0%B8%D1%88%D0%B8%D0%B3%D1%83%D1%80%D0%BE-%D0%BE%D0%BB%D0%B1%D0%B8-%D0%BF%D1%80%D0%B5%D1%88%D0%B5%D1%80%D0%BD-%D0%B8-%D0%BE%D1%89%D0%B5.html</guid>
        
        <category>Колонката на Герги Цанков</category>
        
        <category>Салман Рушди</category>
        
        <category>Казуо Ишигуро</category>
        
        <category>Едуард Олби</category>
        
        <category>Робър Галбрейт</category>
        
        <category>Стефани маро Торнтън</category>
        
        <category>Андрю Грос</category>
        
        <category> Райли Сейгър</category>
        
        <category>Франце Прешерн</category>
        
        <category>Оливър Бълоу</category>
        
        
        <category>kolonkata-na-georgi-cankov</category>
        
      </item>
    
      <item>
        <title>Марио Леви и животът в неговия &quot;квартал на грешните избори&quot;</title>
        <description>&lt;p&gt;“Помненето и споделянето винаги са били от огромно значение за мен, тъй като вярвам, че това е една от основните функции на литературата”, казва известният турски писател Марио Леви в свое интервю и добавя, че разказва болките и историите на хората. Тези толкова човешки дейности важат с пълна сила за романа му “Кварталът на грешните избори”, който излезе тази година под знака на издателство “Ерго”.&lt;/p&gt;

&lt;p&gt;==&lt;/p&gt;

&lt;p&gt;Нека започна с това, че не можех на сто процента да се разбера с тази книга, която въпреки всичко изчетох с огромно любопитство към това какво ще се случи с героите й. &lt;strong&gt;Известна пречка за мен беше характерният стил на Лев&lt;/strong&gt;и, в който има твърде много въпросителни изречения, на които авторът сам си отговаря, твърде много суетене и размишления, твърде много обяснения и същевременно твърде много недоизказаност, както и - нещо, което определено е трябвало да бъде решено на редакторско ниво - твърде много многоточия, които накъсват и затрудняват четенето. Друг проблем за мен бяха включванията на разказвача/автора с твърде общи популярни мъдрости (“Любовта навсякъде е любов. С изживяванията, смъртта, даденото и полученото… Тя няма граници, нито език…”) и напълно излишното накъсване на изреченията (“Да, Недрет замина. Веднага след дипломирането. За да следва магистратура по политология в Париж.”). Въпреки това историите сами по себе си са способни да предизвикат чисто човешкия ни интерес.&lt;/p&gt;

&lt;p&gt;==&lt;/p&gt;

&lt;p&gt;В същото интервю по повод книгата авторът, чието семейство принадлежи на еврейското малцинство в Турция, споделя виждането си, че &lt;strong&gt;“географията е съдба”&lt;/strong&gt;. Ако това е така, то съдбовно е и мястото, на което Марио Леви събира своите герои - в един неназован, донякъде въображаем, донякъде силно автобиографичен квартал, в който духът на истинския Истанбул от близкото минало не може да бъде сбъркан. По неговите малки улички като все още се издигат едновремешните дюкянчета, кръчми, галантерии, шивачници, фризьорници, книжарници и аптеки, чиито собственици познават всички и ги канят на чай.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Всяка нова връзка не носи ли следи от миналото? Не притежава ли всяко начало минало, което придава по-голяма ценност на онова, което чуваме и трябва да бъде изречено?”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В тази близост “на къса дръжка”, в атмосферата, в която пазенето на дълбоки тайни и разкриването им като че ли изискват еднаква нравствена сила, в която съдбите често се оплитат из годините назад и потенциално всеки носи отговорността на пряк свидетел или довереник, Леви поставя двама разказвачи в един наративен експеримент на принципа на матрьошките. &lt;strong&gt;Романът е разделен на глави, посветени на различни герои&lt;/strong&gt;, които подобно на арабските приказки носят титули, описващи накратко за какво ще се разказва в тях. Като в “Хиляда и една нощ” всяка от тях завършва с обещанието за нови и нови разкрития, които постепенно обвързват всички герои в една обща житейска мрежа (“А и най-добрият разказ не е ли този, който оставя усещане за недовършеност у слушателя?”).&lt;/p&gt;

&lt;p&gt;==&lt;/p&gt;

&lt;p&gt;Чистото повествование се води от един разказвач, който преди и след текстовете се включва с коментари в курсив, а втори разказвач, който можем да обозначим като авторът, взема последната дума (в удебелен шрифт), за да &lt;strong&gt;попълни празнините и неяснотите в историята&lt;/strong&gt;, които са останали недостъпни за първия разказвач и за читателите, като така да разкрие властта на своята всевиждаща гледна точка. Тя обаче включва и това той да задържа информация (“Тя имаше тайна, укривана много надълбоко. Вероятно ще я узнаете с времето”) или дори да не е сигурен в нея (“Допускам, че може да се заблуждавам”). Авторът често използва и шекспировата метафора за сцената - той говори за героите си като изпълняващи реплики в пиеса.&lt;/p&gt;

&lt;p&gt;==&lt;/p&gt;

&lt;p&gt;Единственият проблем в този иначе интересен наративен подход, който цели да покаже технологията, по която литературата форматира реалността и истината, по която включва или изключва фактите, за да ни предостави един художествен продукт, е, че романът се утежнява с твърде многото разказвачески/авторови размишления  и с влизането в протяжен диалог с читателя, а това в крайна сметка бави хода на историите и може да се стори досадно на някои читатели.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“А разказването е въпрос на съвест, да. Но същевременно и тест, много труден тест. Изпитание на смелостта. На искреността и решимостта да защитиш една история.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;И така. Първият разказвач се завръща в старата си махала и се среща с някои от последните й стари обитатели преди и те да я напуснат (чрез смъртта или изселването), за да чуе в още един ненадежден разказ - техния - историите от миналото. Това движение на знанието от старостта към младостта е знаково и отразява ролята на &lt;strong&gt;бъдещето като ковчежник на паметта&lt;/strong&gt;. Изобщо всеки тук разказва на всекиго защото “Така се предава наследството, изграждащо анатомията на чувствата ни. С разказване и слушане.” Разказите се оприличават на “стая”, в които се влиза - по името на термин от психотерапията, означаващ обособено кътче в душата на всеки човек. Сред другите мотиви в романа е образът на огледалото, в което често се срещат отраженията на героите. То е символ на себевглеждането, което “обещава да ви покаже и онова, което е невидимо”.&lt;/p&gt;

&lt;p&gt;==&lt;/p&gt;

&lt;p&gt;Една от основните тематични дихотомии в романа е тази на оставането и заминаването, като всеки от героите, постъпил по единия или по другия начин, е платил съответната цена за своето решение. Резултатът от това да останеш, да заминеш и да се завърнеш е само част от многото последици, пред които всеки герои е изправен заради изборите си. Би могло да се каже, че “Кварталът на грешните избори” е именно &lt;strong&gt;книга за онова, което избираме, и за онова, от което се отказваме&lt;/strong&gt; - и с което в резултат сме длъжни да живеем до края на живота си. Независимо дали става дума за любим, за дете, за чест, за кариера, за традиции, за морални задръжки. Романът е за “онези, които водят борба… Които се стремят да открият себе си и да оцелеят…”&lt;/p&gt;

&lt;p&gt;==&lt;/p&gt;

&lt;p&gt;Нико Контето, Нури Шишкото, Вехби Просяка, Таджетин Мълчаливеца, Рафкъ Педито, Фехми Злия, Емине, Рухи Джуджето. Само по имената на героите можем да си представим техните истории. Те, както донякъде може да се окачва в този твърде турски роман, са извънредно битови. Става разбираема и динамиката на разпространението на клюки и слухове на фона на тази затворена общност, където “всяка история пораждаше нова”. В тази атмосфера &lt;strong&gt;“сензациите” в романа са причислими към ровене в мръсно бельо&lt;/strong&gt; - промискуитетни жени, незаконни бременности, изоставени деца, скрита хомосексуалност, забранена любов между роднини, проституиране, сърца, отдадени на друг, самота и лъжи. Оказва се, че всички до един имат тъмно минало, а в живота има много повече въпроси, отколкото отговори.&lt;/p&gt;

&lt;p&gt;==&lt;/p&gt;

&lt;p&gt;В заключение бих препоръчала тази книга заради експеримента й с източната разказваческа традиция и човешкото любопитство към този тип истории. Впрочем на български са издадени поне още два романа на урския писател - “Истанбул беше една приказка” и “Къде бяхте, когато падна”, които все още не съм чела.&lt;/p&gt;
</description>
        <pubDate>Wed, 17 Mar 2021 00:00:00 +0000</pubDate>
        <link>/bookreviews/2021/03/17/15-36-%D0%BC%D0%B0%D1%80%D0%B8%D0%BE-%D0%BB%D0%B5%D0%B2%D0%B8-%D0%B8-%D0%B6%D0%B8%D0%B2%D0%BE%D1%82%D1%8A%D1%82-%D0%B2-%D0%BD%D0%B5%D0%B3%D0%BE%D0%B2%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D0%BD%D0%B0-%D0%B3%D1%80%D0%B5%D1%88%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8.html</link>
        <guid isPermaLink="true">/bookreviews/2021/03/17/15-36-%D0%BC%D0%B0%D1%80%D0%B8%D0%BE-%D0%BB%D0%B5%D0%B2%D0%B8-%D0%B8-%D0%B6%D0%B8%D0%B2%D0%BE%D1%82%D1%8A%D1%82-%D0%B2-%D0%BD%D0%B5%D0%B3%D0%BE%D0%B2%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D0%BD%D0%B0-%D0%B3%D1%80%D0%B5%D1%88%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8.html</guid>
        
        <category>Марио Леви</category>
        
        <category>Кварталът на грешните избори</category>
        
        <category>Ерго</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Александър Габровски: Човечеството е красиво заради своите грешки</title>
        <description>&lt;p&gt;С Александър Габровски говорим по повод новата му стихосбирка “И скакалците сънуват” (Жанет 45, 2021), чийто редактор е писателят Георги Господинов. &lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В едно стихотворение пишеш, че от нещо, което не завършва добре, стават добри начала на истории. Началото или краят на една история, вкл. в житейски план, ти е по-интересно и намираш за по-важно?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;С времето забелязах, че всеки ден поне по няколко пъти се питам „от това дали би станало добро стихотворение?“. Интересно ми е това наблюдение, отдръпване от собствената ми личност и ежедневие. Животът изглежда по-лесен и контролируем, когато бъде превърнат в произведение на изкуството. Може да бъде променен, да звучи добре, да му се придаде някакъв смисъл, а смисълът – той може да вирее и в края и в началото, няма значение къде.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В поредица от кратки стихове пишеш какво е човечеството според гълъбите, камъка, дърветата, огъня. Какво е човечеството според Александър?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Човечеството е красиво заради своите грешки. Човечеството е сбор от много неща. Все си мисля, че твърде много сме се фокусирали върху себе си и си мечтая да напиша история, в която хората отсъстват, но веднага след това си припомням, че словото е нещо твърде човешко за тази задача. Трябва да съумеем да се предадем пред природата. Тогава ще сме нещо повече от просто човечество. Ще станем част от света, нещо, което забравихме, че сме.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В няколко стихотворения пишеш за ада, например това: “във ада е винаги толкова страшно, но не достатъчно, за да си тръгнеш оттам”. Като какво място си представяш човешкия ад?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Мисля, че и адът, и раят са на земята и то в почти съвършена пропорция.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Обясни ми какво е поезията като “броене на капки”?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Броенето на капки е практическа поезия. Вглеждане в малкото, в почти-нищото. То е едно безплодно, непрактично начинание, по-скоро медитация и упражнение за душата. Неспирният опит да осмислим света около себе си, като го именуваме и подредим според хладния език на числата, вместо да приемем, че няма нищо по-съвършено от хаоса. Науката се превърна в последното ни убежище.&lt;/p&gt;

&lt;p&gt;==&lt;/p&gt;

&lt;p&gt;Ти, любовник на науката,&lt;/p&gt;

&lt;p&gt;==&lt;/p&gt;

&lt;p&gt;познал презимето на Господ,&lt;/p&gt;

&lt;p&gt;==&lt;/p&gt;

&lt;p&gt;съчиняващ себе си по Опенхаймер.&lt;/p&gt;

&lt;p&gt;==&lt;/p&gt;

&lt;p&gt;Ти, страхуващ се от истината за живота.&lt;/p&gt;

&lt;p&gt;==&lt;/p&gt;

&lt;p&gt;Докога ще се опитваш да превеждаш&lt;/p&gt;

&lt;p&gt;==&lt;/p&gt;

&lt;p&gt;блуса на вселената във геометрии,&lt;/p&gt;

&lt;p&gt;==&lt;/p&gt;

&lt;p&gt;въртележките на атомите&lt;/p&gt;

&lt;p&gt;==&lt;/p&gt;

&lt;p&gt;в кикота на неутронни бомби,&lt;/p&gt;

&lt;p&gt;==&lt;/p&gt;

&lt;p&gt;опрашването на кокичетата в алгоритми?&lt;/p&gt;

&lt;p&gt;== &lt;/p&gt;

&lt;p&gt;&lt;strong&gt;Каква е разликата между хаотичния полет и подредения полет и защо предпочиташ първия?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Хаотичният полет е синоним на търсенето, в което се ражда откривателството. В променливия свят човек трябва да умее да променя лесно своята посока. Който прекалено се старае да живее под права линия е обречен.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Как ще звучи “цялата вселена, обобщена в изречение”? Имаш ли такова изречение наум?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Според будистите, Ом е именно това, но аз лично представа си нямам. Може би цял живот ще го търся. Едно безкрайно изречение. Съществуването му донякъде е и парадокс само по себе си, заради необобщимостта и неяснотата на света, но и заради слабостите на езика.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;За какво се опитваш да не мислиш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Хаха, ами за ред неща. Един приятел веднъж ми каза, че човекът е тревога и е ужасно прав. Прави ми впечатление, че днес, в морето от информация, старателно се опитваме да избягваме част от нея. Това е нормален процес. Механизъм за справяне с реалността. Използвах това явление като пример за нашата слабост. Преструваме се, че няма глобално затопляне, международни конфликти, пандемия, вместо да се изправим пред тези проблеми. Така ни е по-удобно, а трябва да е точно обратното. Затова в това стихотворение се опитах да направя разбор на всичко, за което се опитвам да не мисля.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Твоята “Изповед на куче, гонещо опашката си” всъщност звучи като любовно стихотворение за непостижимостта на любовта, която никога не можем да достигнем, дори когато е видима зад нас. Права ли съм да го чета така? И защо другаде казваш, че обичта е само за поетите, но не и за теб?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Стихотворенията трябва да бъдат тълкувани различно от всеки, а един фокусник никога не разкрива тайните си. Но все пак под секрет бих казал, че в образа на кучето, гонещо опашката си, влагам метафората за човека в търсене на смисъла, който винаги изглежда сякаш е на една опашка разстояние, но не спира да му се изплъзва.&lt;/p&gt;

&lt;p&gt;==&lt;/p&gt;

&lt;p&gt;А относно другото стихотворение… Понякога имам чувството, че любовта днес се е превърнала в продукт, който се продава в насипно състояние в обвивките на стихотворения, песни, филми и т.н. Започнали сме да мислим консуматорски, да забравяме колко сложни сме човешките същества. Не уважаваме задънените улици в душите си. От тази бутафорна, демонстративна обич се опитвам да се разгранича. Това ме тревожи. А и не само това. Самото стихотворение е много лично. В него като всеки човек в някакъв момент от живота си се питам: годен ли съм за обич, заслужавам ли я? Какво изобщо представлява тя?&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Изповед на куче, гонещо опашката си&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Често се питам:&lt;/p&gt;

&lt;p&gt;==&lt;/p&gt;

&lt;p&gt;Защо си там?&lt;/p&gt;

&lt;p&gt;==&lt;/p&gt;

&lt;p&gt;Защо не мога никога да те достигна?&lt;/p&gt;

&lt;p&gt;==&lt;/p&gt;

&lt;p&gt;Какво да правя, ако някога успея?&lt;/p&gt;

&lt;p&gt;==&lt;/p&gt;

&lt;p&gt;Ти, която вечно се подаваш от небитието,&lt;/p&gt;

&lt;p&gt;==&lt;/p&gt;

&lt;p&gt;която виждам всеки ден&lt;/p&gt;

&lt;p&gt;==&lt;/p&gt;

&lt;p&gt;с края на окото си.&lt;/p&gt;

&lt;p&gt;==&lt;/p&gt;

&lt;p&gt;Единствена и винаги присъстваща.&lt;/p&gt;

&lt;p&gt;==&lt;/p&gt;

&lt;p&gt;Едва забележима…&lt;/p&gt;

&lt;p&gt;==&lt;/p&gt;

&lt;p&gt;Ти.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Пишеш: “Някога можех да напиша три стихотворения за ден,/сега пренареждам до разпадане едно неясно изречение”. Имаш ли навици или норми, които спазваш в писането? И още: като бог или чиновник се чувстваш, когато твориш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Плодотворният писател е човек на навика, но не и на нормата. Трудно е да се научиш да пишеш правилно, а истинско майсторство е да пишеш искрено. Да избягаш от удобното писане. Да използваш слабостите си в своя полза. Не мисля, че още съм достигнал това ниво, но се стремя към него.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Тромав читател ли си? Какво обичаш да четеш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Зависи от книгата, но определено има такива, които са толкова сложни и изящни, че ми се струват направо крехки, чупливи. Затова се старая да чета внимателно. Иначе често скитам из различни текстове. Сред любимите ми автори са Олга Токарчук, Селинджър, Набоков и Херта Мюлер, която за жалост е ужасно недооценена в България. Тя пише с една особена, „чудовищна нежност“. В момента чета „Хазарски речник“ на Милорад Павич и съм силно очарован от неговото многопластово писане и смело митологизиране на съвремието. От поетите са ми любими Бодаков, Ламбовски, Ружевич, Елиът.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/i-skakaltsite-sanuvat-30.jpg&quot; alt=&quot;&quot; /&gt;&lt;/p&gt;
</description>
        <pubDate>Wed, 17 Mar 2021 00:00:00 +0000</pubDate>
        <link>/interviews/2021/03/17/12-29-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%B8-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B5-%D0%BA%D1%80%D0%B0%D1%81%D0%B8%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%BE%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8.html</link>
        <guid isPermaLink="true">/interviews/2021/03/17/12-29-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%B8-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B5-%D0%BA%D1%80%D0%B0%D1%81%D0%B8%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%BE%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8.html</guid>
        
        <category>Александър Габровски</category>
        
        <category>поезия</category>
        
        <category>Жанет 45</category>
        
        <category>И скакалците сънуват</category>
        
        
        <category>interviews</category>
        
      </item>
    
      <item>
        <title>Кольо Николов и всеопрощаващото чувство към живота в последната му книга</title>
        <description>&lt;p&gt;Признавам чистосърдечно, че не бях чувала за Кольо Николов, преди да се наложи да поема ръкописа му. Едва тогава, прочитайки чудесната статия на Симеон Янев (&lt;a href=&quot;https://liternet.bg/publish14/s_yanev/kolio-nikolov.htm&quot;&gt;виж я тук&lt;/a&gt;) за пътя на този култов за поколенията преди мен писател, си дадох сметка за каква литературна фигура иде реч и естествено изпитах естествен страх за това как ще се справя.&lt;/p&gt;

&lt;p&gt;==&lt;/p&gt;

&lt;p&gt;Симеон Янев пише за това как появата на Николов през 60-те и неговите “изненадващи и нестандартни” разкази са го поставили незабавно отделно от господстващия по онова време радичковски маниер на писане. Тази “сянка от Хемингуей или от Селинджър”, която според Янев пробягва през първите истории на Николов, усетих много ясно и аз десетилетия по-късно - в последната му книга, и вероятно неговата лебедова песен, &lt;strong&gt;“Котаракът на Рей Бредбъри”&lt;/strong&gt; (Жанет 45, 2021).&lt;/p&gt;

&lt;p&gt;==&lt;/p&gt;

&lt;p&gt;Заради типичните зевзеклъци, кодоши и пародиране, заради наивитета и подигравателността, с която подхожда към сериозни теми, и освободения и свеж език, прозата, която писатели като Николов и други през 60-те и 70-те пишат, получава названието “инфантилна”, а те стават представители на това забравено вече течение. За значението му сред онези поколения ще си позволя да цитирам думите на Нери Терзиева:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Бях гимназистка в Асеновград, когато Кольо Николов публикува “Слънчеви квадрати по зимния плаж”. Купих си книгата по труден начин от Пловдив, изгълтах я бързо, на другия ден я поеха съучениците ми и след 30 дни всички ние бяхме запалени кольониколовисти. Страстта ни към разказите на българския Хемингуей продължи и в университета. Светът на Кольо Николов изкова характерите ни, научи ни на морал, а когато един ден видяхме младия писател отдалеч - говореше със забранения Радой Ралин пред кино “Изток” - Кольо се превърна и в наша религия.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Днес книгите на Кольо Николов - като “Облаци от бяла светлина”, “Влог в швейцарската банка” или “Слънчеви квадрати по зимния плаж”, издадени докато е още в България, или “американските” “Вън от Бродуей”, “Хотел “Паръдайс”, “Кейбъл рум” или “Кой какъв е в Ню Йорк”, могат - и си струва - да се намерят само антикварно. “Котаракът на Рей Бредбъри” идва късно, но Слава Богу навреме, и е чудесен начин онези по-млади читатели сред нас да се докоснат до специфичния разказвачески глас на автора, който написа тази книга от Америка, където и до днес живее (след двете си емиграции - едната още по времето на соца, а другата след промените).&lt;/p&gt;

&lt;p&gt;==&lt;/p&gt;

&lt;p&gt;Още повече, че - въпреки донякъде заблуждаващото заглавие - тази книга е силно автобиографична и болезнено лична и стои най-близо до центъра на кольониколовската вселена. Тя проследява перипетиите на семейството му след преместването им в Лос Анджелис, преживяванията и срещите на писателя с куп незабравими и живописни герои по време на няколкото работи, които сменя, - нископлатени и на смени, типично за един емигрант, чието богатство и опит са единствено спомените и един малък език, - трудните дни на боледуването и смъртта на съпругата му, актрисата Виолета Павлова, както и срещите му с легендата Рей Бредбъри, с когото живеят наблизо и на когото Кольо Николов често гостува. Спомените в този своеобразен роман в разкази обаче не са само от американските преживелици на писателя - неизбежно, те се връщат и в оставената назад България, към родния дом на село, към бита от онези години, към близките, които вече ги няма, към стара София и нейните интелектуални среди.&lt;/p&gt;

&lt;p&gt;==&lt;/p&gt;

&lt;p&gt;И болезнена, и предизвикваща смях на глас е тази книга, която ни превежда през всички възможни емоции. Но ако трябва да избера едно единствено качество, което описва духа й, то това ще е нейната човечност. Изумително е човеколюбието и емпатията на писателя към неговите герои - много от тях забравените деца на града, приютил Булеварда на залеза и всички неосъществими, бляскави мечти за слава, богатство и безсмъртие под буквите “Холивуд”. Сред тях са имигранти, безработни, несретници, бездомници, изпаднали, луди, бедняци, бивши затворници, таксиметрови шофьори - все безподобни образи, които Николов описва живо, с изключителен хумор, но и милостиво, с огромна обич и разбиране. С тях той дели принудата да е нещо различно от своето призвание, докато работи като касиер в дрогерии или бензиностанции, като пощальон и т.н.&lt;/p&gt;

&lt;p&gt;==&lt;/p&gt;

&lt;p&gt;Едно от най-ценните неща в “Котаракът на Рей Бредбъри” са спомените на Кольо Николов за споменатите интелектуални и литературни среди в България от 60-те, 70-те и 80-те години и неговия интимен разказ за личности, които тук той дава само с техните прякори или лични имена. Сред тях ще разпознаете, с помощта понякога и на Гугъл, хора като Цветан Пешев, Радой Ралин, Генко Генков и много други. Когато обаче му предложих да изпишем целите им имена, за да няма съмнение кои са, той отказа и впоследствие го разбрах - желаеше да запази непосредствеността и близостта, с която ги е познавал и са се обръщали един към друг, без да натрапва познанството си с тях.&lt;/p&gt;

&lt;p&gt;==&lt;/p&gt;

&lt;p&gt;През 1978 г. пък Кольо Николов изпраща дълго сърдечно писмо до някои американски писатели, в което им разкрива амбициите си да достигне до американските издателства, като прилага и свои разкази за оценка. Писмата на отговорилите от неговите идоли Ърскин Колдуел,  Дж. Д. Селинджър, Рей Бредбъри, Джон Чийвър, Кърт Вонегът, Уилям Сароян и Тенеси Уилямс, са поместени едно към едно в книгата, разкривайки част от личността на всеки автор. Най-близък Николов обаче става с Бредбъри и съпругата му, за чиито дом и отношения и за разговорите си с когото разказва чак до смъртта на писателя.&lt;/p&gt;

&lt;p&gt;==&lt;/p&gt;

&lt;p&gt;Ерудиция, чувствителност и едно всеопрощаващо чувство към живота ви чакат от страниците на “Котаракът на Рей Бредбъри”. За мен се оказа огромна чест да имам скромно участие в създаването на тази от една страна автобиография, от друга - портрет на цял един вечен град с неговите ангели. Пригответе се за незабравими диалози и много смях през сълзи, за носталгични описания на родината и за поглед към забравени вече територии.&lt;/p&gt;

&lt;p&gt;==&lt;/p&gt;

&lt;p&gt;Когато за последно говорих по скайп с Кольо Николов, той беше страшно развълнуван от възможността да види отново своя книга на български след толкова много години. И макар вече възрастен, слаб, онзи дух, интелигентността на погледа, нравствената елегантност в присъствието му бяха непогрешими. Споделете пътя на тази негова изповед!&lt;/p&gt;
</description>
        <pubDate>Tue, 16 Mar 2021 00:00:00 +0000</pubDate>
        <link>/bookreviews/2021/03/16/10-52-%D0%BA%D0%BE%D0%BB%D1%8C%D0%BE-%D0%BD%D0%B8%D0%BA%D0%BE%D0%BB%D0%BE%D0%B2-%D0%B8-%D0%B2%D1%81%D0%B5%D0%BE%D0%BF%D1%80%D0%BE%D1%89%D0%B0%D0%B2%D0%B0%D1%89%D0%BE%D1%82%D0%BE-%D1%87%D1%83%D0%B2%D1%81%D1%82%D0%B2%D0%BE-%D0%BA%D1%8A%D0%BC-%D0%B6%D0%B8%D0%B2%D0%BE%D1%82%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BC%D1%83-%D0%BA%D0%BD%D0%B8%D0%B3%D0%B0.html</link>
        <guid isPermaLink="true">/bookreviews/2021/03/16/10-52-%D0%BA%D0%BE%D0%BB%D1%8C%D0%BE-%D0%BD%D0%B8%D0%BA%D0%BE%D0%BB%D0%BE%D0%B2-%D0%B8-%D0%B2%D1%81%D0%B5%D0%BE%D0%BF%D1%80%D0%BE%D1%89%D0%B0%D0%B2%D0%B0%D1%89%D0%BE%D1%82%D0%BE-%D1%87%D1%83%D0%B2%D1%81%D1%82%D0%B2%D0%BE-%D0%BA%D1%8A%D0%BC-%D0%B6%D0%B8%D0%B2%D0%BE%D1%82%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BC%D1%83-%D0%BA%D0%BD%D0%B8%D0%B3%D0%B0.html</guid>
        
        <category>Кольо Николов</category>
        
        <category>Котаракът на Рей Бредбъри</category>
        
        <category>Лос Анджелис</category>
        
        <category>Жанет 45</category>
        
        
        <category>bookreviews</category>
        
      </item>
    
      <item>
        <title>&quot;Моята година със Селинджър&quot; - портрет на един бранш, на едно поколение и на един писател</title>
        <description>&lt;p&gt;Ако сте очаквали роман, който хвърля биографична светлина върху мистерията Дж. Д. Селинджър, то нека побързам да поясня, че нищо революционно ново няма да научите за оттеглилата се от света легенда. Нещо повече - прочутият американски писател не е главен герой в “Моята година със Селинджър”. Затова пък може би той е духът, пропил автобиографичните мемоари на Джоана Рейкоф и най-вече атмосферата в анахроничната агенция, където тя прекарва една година като асистентка и която описва в книгата. Селинджър (или Джери, както го наричат служебно) е дългогодишен клиент на Агенцията, зад чието общо название в романа е скрита известната &lt;em&gt;Harold Ober Associates&lt;/em&gt;.&lt;/p&gt;

&lt;p&gt;==&lt;/p&gt;

&lt;p&gt;Ако обичате книгите, ако имате писателски амбиции или сте част от книжния бизнес, но ако най-вече през живота си и вие сте имали своя &lt;em&gt;Salinger moment&lt;/em&gt; - “онзи прозорец между дванайсет и двайсет години, когато сякаш всички в литературната вселена полудяват по “Спасителят в ръжта””, то тази книга определено е за вас. По въпросните мемоари вече е сниман и филм с участието на Маргарет Куоли и Сигърни Уивър в ролята на шефката й.&lt;/p&gt;

&lt;p&gt;==&lt;/p&gt;

&lt;p&gt;Всъщност “Моята година със Селинджър” е &lt;strong&gt;много повече билдунгс роман и поколенчески роман&lt;/strong&gt;, който междувременно пресъздава атмосферата в литературно-агенционния бизнес от средата на 90-те години, когато Джоана Рейкоф е 24-годишна млада жена, наскоро завършила магистратура по английска филология и вляла се в редиците на всички онези интелигентни млади хора, които мечтаят да станат писатели, но са принудени да работят нископлатени и неблагодарни професии в бранша като напълно заменим и анонимен обслужващ персонал, подмамен там заради любовта си към книгите и творческите си амбиции. И то въпреки истината, че “от писателите стават най-лошите асистенти” и че от тази позиция никой не се издига с години.&lt;/p&gt;

&lt;p&gt;==&lt;/p&gt;

&lt;p&gt;Както често става, Джоана попада на тази работа по случайност и заради нужда от доходи, като по онова време дори не знае какво всъщност е литературна агенция. Тя става едно от многото момичета, чийто колективен образ се появява в самото начало на книгата - интелигентни млади жени, които едва делят наема за мизерните си апартаменти в бъдещите хипстърски квартали на Ню Йорк и могат да си позволят само миниатюрен сандвич за обяд, но са &lt;strong&gt;склонни да жертват буржоазните удобства в името на надеждите си за голямото изкуство&lt;/strong&gt;.&lt;/p&gt;

&lt;p&gt;==&lt;/p&gt;

&lt;p&gt;“Аз не исках да съм нормална. Исках да съм необикновена. Исках да пиша романи, да правя филми, да говоря десет езика и да обиколя света”, заявява Джоана в “Моята година със Селинджър” - роман, в който освен контактите с Джери “от кухнята” и ярките наблюдения за духа на работата, която по онова време като че ли все още е много повече посветена на любовта към книгите, отколкото на бизнеса и парите, не по-малко на фокус са личният й живот, връзки, приятелства, страхове и амбиции. Фокус, който дава &lt;strong&gt;поглед върху част от цяло едно поколение от ерата на алтеративната музика&lt;/strong&gt;, нелепите прически и винтидж дрехите в навечерието на новото хилядолетие и преминаването от аналоговата към дигиталната ера.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“По цял ден седяхме, преметнали крак връз крак на въртящите се столове, вдигахме телефона на шефа си, приемахме писатели с премерена доза ентусиазъм, примесен с хладнина, без да крием факта, че сме влезли в бранша не защото сме искали да носим чаша вода на гостуващите писатели, а защото самите ние искаме да сме писателки и това, изглежда, бе най-приемливият в социално отношение подход за постигането на целта, макар вече да си давахме сметка, че не е най-удачният.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;С тежките си кафяви лавици, меки килими и мрачно осветление, но най-вече с порядките си, Агенцията е като застинала в 40-те - времето, по което Селинджър е привлечен за неин клиент от появяващата се за кратко в романа легендарна агентка Дороти Олдинг. &lt;strong&gt;Едва ли не тази старомодна, носталгична атмосфера е специално запазена в почит към писателя&lt;/strong&gt; и неговата любов към пишещите машини. В ерата, в която технологиите, компютрите и интернет навлизат все по-масово, не по-малко прочутата шефка на Джоана - Филис Уестбърг (която в романа не е назована), се отнася с абсолютно подозрение към тях и младата й асистентка е принудена да печата на пишеща машина, докато слуша устни писма от диктофон с касети, а нечуваното въведение - копирната машина, все още се нарича “индиго”. В този смисъл книгата е портрет на една изчезваща традиционна култура (не “бизнес”, а именно култура), която си има особености и странности, но в която писаното слово определено е на първо място.&lt;/p&gt;

&lt;p&gt;==&lt;/p&gt;

&lt;p&gt;Несъмнено &lt;strong&gt;най-вълнуващата част от работата на Джоана Рейкоф е свързана с Джери&lt;/strong&gt;. Задачата й е “да не го безпокои”, да отклонява всеки опит за връзка с него, по никакъв начин да не влиза в разговор с писателя, който от време на време се обажда, крещейки по телефона заради глухотата си, както и да изхвърля многобройните писма от феновете му и да им праща стандартния отговор, че Селинджър не желае да получава никаква поща. Феновете, по думите й, са няколко вида: ветерани, които като него са участвали в ужаса на Втората световна война, младежи между 12 и 20, запленени от героите му, “трагични случаи” на хора, преживели нещастие или загуба, за които книгите му са били важни, и откровени откачалки.&lt;/p&gt;

&lt;p&gt;==&lt;/p&gt;

&lt;p&gt;Събитието около Джери през въпросната една година е изненадващото му съгласие малко провинциално издателство да издаде отделно новелата му “Хапуърт”, което в крайна сметка се проваля заради нарушеното обещание на издателя по никакъв начин новината да не стига до пресата, която Селинджър ненавижда. В хода на романа &lt;strong&gt;писателят има и кратко “камео”&lt;/strong&gt;, появяване на живо, когато Джоана успява да здрависа “топлата му, суха и извънредно бяла ръка”. Тя извършва и малък бунт, като на няколко пъти се заговаря с писателя по телефона, но и когато вместо да изпрати стандартния отговор на някои от почитателите му, им пише по-лични писма от собствено име.&lt;/p&gt;

&lt;p&gt;==&lt;/p&gt;

&lt;p&gt;Така че в крайна сметка в този роман Селинджър си остава малко или много легендата, обвита в неяснота и мистерия, оградила се от света в малкото си градче в Ню Хемпшир, отказваща да общува по какъвто и да било начин с медиите и почитателите си и да пише и издава нови неща. Интересен факт е, че когато започва да работи за агенцията, завършилата литература Джоана чете много повече класически мъртви писатели и &lt;strong&gt;все още не е чела нито книга от най-важния клиент на агенцията&lt;/strong&gt;. (Важно е наблюдението на шефката й, че да си в този бизнес означава да четеш само живи писатели). Когато един уикенд най-сетне изчита всичко на Селинджър, тя се влюбва завинаги в прозата му и макар и на сравнително късна възраст се идентифицира с легендарните му герои. (“И така с всяка изминала година и всяко препрочитане неговите разкази и герои се променят и задълбочават”).&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Чели ли сте Селинджър? Най-вероятно да. Спомняте ли си момента, в който срещнахте Холдън Колфийлд за пръв път? Секналия дъх, когато осъзнахте, че това е роман, глас, герой, начин на разказване, светоглед, различен от всичко, което сте срещали досега? Може да сте били юноши, преливащи от недоволство и гняв, убедени, че никой не разбира сложната плетеница на душата ви, и тогава се е появил Холдън, носител на всички тези объркани емоции.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Защото да прочетеш разказ на Селинджър, не е просто четене на разказ, а е сякаш самият Селинджър ти шепне в ухото. Създаденият от него свят е едновременно осезаемо реален и ужасно сензитивен, сякаш той се разхожда из този свят с оголени нервни окончания. Да четеш Селинджър, е нещо толкова интимно, че понякога ти става неудобно. (…) Той ни представя героите си съвсем разголени, разкрива и най-тайните им мисли, най-поразителните им действия. Почти непоносимо е. Почти.”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Впрочем малко отклонение. Защо да четат писмата на феновете, ако така или иначе ги изхвърлят? Отговорът е интересен - “за всеки случай”. Оказва се, че и Джон Хинкли младши, извършил покушение срещу Роналд Рейгън, и Марк Чапман, убиецът на Джон Ленън, са били огромни фенове на Селинджър, като Чапман дори е арестуван с копие на “Спасителя” в ръка.&lt;/p&gt;

&lt;p&gt;==&lt;/p&gt;

&lt;p&gt;Но да се върнем отново на самата Джоана. В живота си тя все още е подвластна на курса, определен й от другите - баща й, шефката й, приятелят й, като в хода на разказа израства, стъпва на краката си и взема бъдещето си в ръце. Романът свършва с напускането й и публикуването на първото й стихотворение, началото на една явно успешна творческа кариера. Донякъде неприятно впечатление обаче ми направи нейната критичност към изборите и начина на живот на приятелите й, които тя &lt;strong&gt;съди с друг аршин от този, който прилага към себе си&lt;/strong&gt;. Това е най-видно от тона, с който описва собственото си гадже Дон, което също като нея е aspiring writer, към чийто ръкопис тя е критична и признава, че би го отхвърлила.&lt;/p&gt;

&lt;p&gt;==&lt;/p&gt;

&lt;p&gt;Джоана е като че ли много по-разбираща и мила към самата себе си, отколкото към другите и него. Дон е представен като съмнителен и стиснат социалист, който се скатава от плащането на студентския си наем, боксьор, който се опитва да прилича на Норман Мейлър, самонадеян автор, който не признава критики и същевременно е ревнив към всеки неин успех, и разбира се женкар. Във всеки случай, става дума най-малкото за сложните ревниви отношения между двама пишещи, като в същото време Рейкоф не пропуска да изтъкне себе си, било то и чрез думите на самия Дон: “Ти си румена и пълна със светлина. Минаваш през света и сякаш излъчваш светлина.”&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Възможно ли бе Дон да е прав? Можеше ли светът наистина да ме възприема напълно различно от начина, по който аз виждах себе си? Възможно ли беше също така човек да бъде сложен, интелектуален, буден, да бъде човек на изкуството и същевременно да бъде румен и изпълнен със светлина?”&lt;/em&gt;&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В заключение “Моята година със Селинджър” е жив и красноречив портрет както на един цял бранш, в който Агенцията не е просто място за книжна търговия, а начин на живот, култура, общност, дом, религия, така и портрет на едно преходно поколение. И макар и да не предлага сензационни разкрития за Дж. Д. Селинджър, то романът за пореден път потвърждава онова, което знаем за него, утвърждавайки славата му и най-вече силата на влиянието му върху поколения читатели.&lt;/p&gt;

&lt;p&gt;==&lt;/p&gt;

&lt;p&gt;Оставям ви с един цитат, който е проникновен поглед към творчеството на Селинджър:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Разказите на Селинджър до един са анатомия на загубата, всяка частица от тях, от началото до края. Дори „По-горе билото, майстори!“ – един от най-смешните разкази, писан на английски език – е попит от смъртта на Сиймор, от неговото самоубийство. Минали са седем години, а Бъди продължава да е в траур. Дори „Спасителят“ в крайна сметка представлява портрет в траур: безумието на Холдън е изцяло продиктувано от смъртта на брат му Али. А Франи не е бременна. Тя също е в траур. Както и цялото семейство Глас. Семейство в траур, което никога няма да се съвземе. Свят в траур, който никога няма да се съвземе.”&lt;/em&gt;&lt;/p&gt;
&lt;/blockquote&gt;
</description>
        <pubDate>Mon, 15 Mar 2021 00:00:00 +0000</pubDate>
        <link>/bookreviews/2021/03/15/11-34-%D0%BC%D0%BE%D1%8F%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D1%81%D1%8A%D1%81-%D1%81%D0%B5%D0%BB%D0%B8%D0%BD%D0%B4%D0%B6%D1%8A%D1%80-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%B5%D0%B4%D0%B8%D0%BD-%D0%B1%D1%80%D0%B0%D0%BD%D1%88-%D0%BD%D0%B0-%D0%B5%D0%B4%D0%BD%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BF%D0%B8%D1%81%D0%B0%D1%82%D0%B5%D0%BB.html</link>
        <guid isPermaLink="true">/bookreviews/2021/03/15/11-34-%D0%BC%D0%BE%D1%8F%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D1%81%D1%8A%D1%81-%D1%81%D0%B5%D0%BB%D0%B8%D0%BD%D0%B4%D0%B6%D1%8A%D1%80-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%B5%D0%B4%D0%B8%D0%BD-%D0%B1%D1%80%D0%B0%D0%BD%D1%88-%D0%BD%D0%B0-%D0%B5%D0%B4%D0%BD%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BF%D0%B8%D1%81%D0%B0%D1%82%D0%B5%D0%BB.html</guid>
        
        <category>Джоана Рейкоф</category>
        
        <category>Моята година със Селинджър</category>
        
        <category>Селинджър</category>
        
        <category>роман</category>
        
        <category>рецензия</category>
        
        <category>Кръг</category>
        
        
        <category>bookreviews</category>
        
      </item>
    
      <item>
        <title>Геният на разказвача Тобайъс Улф, или картография на твърде човешкото</title>
        <description>&lt;p&gt;Няма да бъде ни най-малко преувеличение, ако нарека Тобайъс Улф един от най-великите живи американски разказвачи. Често приравняван към групата на “мръсните реалисти” като Реймънд Карвър, който се смята за техният баща, Улф по-скоро страни от подобни клейма и в свои интервюта посочва като най-силно влияние върху себе си прозата на Джек Лондон и Хемингуей. Неоспоримо е обаче, че той споделя с “мръсните реалисти” вниманието към обикновените животи, грижи, разочарования и проблеми на предимно средната американска класа и изчистения, директен, разговорен език, с който обаче по изключително интелигентен начин описва крехкостта и неадекватността, а понякога и абсурдността, на човешкото съществуване. Отварям скоба, за да кажа, че терминът идва в сила през 1983 г., когато известното литературно издание “Гранта” публикува осмия си брой, в който са събрани само автори от тази школа.&lt;/p&gt;

&lt;p&gt;Ако все още не сте чували за Тобайъс Улф, най-малкото покрай филма “Животът на момчето” (This Boy’s Life), базиран на едноименния му автобиографичен роман, то книгата, с която аз първо се запознах с него - “Our Story Begins: New and Selected Stories” - е може би най-добрият начин да се срещнете с изключителния му глас. Гарантирам ви, че след това ще искате да изчетете всичко негово. А после и да го препрочетете. Защото тази семпла иначе проза е пребогата на нишки, слоеве и метафори и всеки нов прочит обогатява разбирането за екзистенциалната й дълбочина.&lt;/p&gt;

&lt;p&gt;Сборникът събира истории от три десетилетия - 21 разказа от предишните му книги и 10 нови, като всички от тях поддържат същото високо качество - доказателство за безкомпромисната сила на перото на Улф. Историите изграждат една духовна карта, превеждайки ни през предимно провинциална Америка, нейните малки градчета и проблемни семейства, с техните кризи на средната възраст и младежки проблеми, дребни радости и вълнения, битки и загуби, мечти и отчаяния, човешките стремежи и провали, твърдост и чупливост. Макар и понякога да се повтарят тематично, сюжетите никога не доскучават, тъй като Улф е способен всеки път да погледне от различен ъгъл към героите си. Усещането е за удовлетворително разнообразие в погледа към човешкия опит. Често героите са деца и тийнейджъри, синове, останали с работещите си майки, напуснали или мъртви бащи, братя и сестри, приятели, съпрузи, любовници, войници, преподаватели, бизнесмени, работници, мигранти.&lt;/p&gt;

&lt;p&gt;I think about the life they have, and how it goes on an on, until it seems like the life they were meant to live.&lt;/p&gt;

&lt;p&gt;Изумителна е проникновеността на погледа, който Улф отправя към вътрешния свят и сърдечните настройки на героите си, обикновено разказвайки историята в трето лице, за да ни каже повече за тях, отколкото самите те са способни да прозрат за себе си в своите самозаблуди и слабост. Умението на Улф да казва повече, казвайки малко, е неразривно свързано с дълбокия му психологизъм и с неговия непретенциозен, лишен от всякакви стилистични патерици език. Цялата му проза е дълбоко проникната от неговата емпатия, от хладната на вид, но автентична симпатия и прошка, която изпитва и към най-“проблемните” си герои, много от които имат морални задачи за решаване.&lt;/p&gt;

&lt;p&gt;Моралният възел често е в центъра на историите, а отсъждането, което Улф обикновено оставя на нас, в никакъв случай не е еднозначно и лесно, защото само с няколко икономични щриха, с кратки описания и навлизане във вътрешния монолог на героя си, в неговите спомени и мисли, писателят ни поставя плътно в обувките на героите си, така че усещането е, че знаем повече за тях, отколкото самите те знаят за себе си, за своята погрешимост и понякога двоен нравствен аршин. Ролята на Улф е не да разреши, а да повдигне нравствения въпрос, да остави тежестта му във въздуха. В разказът “The Liar” Улф например дава думата на един патологичен млад лъжец, върху мотивацията за чиито морбидни измислици биха могли да се поупражняват психолозите, но която за нас като читатели е достатъчно убедителна, за да изпитаме емпатия и за да застанем на страната на лъженето. (You dont have to make these things up, they will happen anyway… When you get to be my age you won’t know anythng at all about life. All you’ll know is what you’ve made up
) Или да вземем “The Night in Question”, в който въпросът е повече от директен: би ли жертвал най-близкия си човек, за да спасиш цял влак с невинни хора - защото таквиа ли са всъщност, “невинен” ли е всеки от нас?&lt;/p&gt;

&lt;p&gt;There’s only one thing to know about the future: everything gets worse.&lt;/p&gt;

&lt;p&gt;Впрочем Улф е майстор и на първите изречения, които незабавно ни въвличат, засмукват ни в историята. Майстор е обаче и на своеобразните обрати и отклонения от нея, така че често той успява да ни разкаже няколко неща, като главното действие става трамплин за други, по-важни истории, обикновено дадени като реминисценция или разказ в разказа. Използвайки и ненадеждни разказвачи, историята често разкрива много повече за човека, който я разказва, отколкото дори за разказваното. Що се отнася до краищата му, те са отворени, но навременни, като Улф вече ни е дал достатъчно, за да допишем сами посоката, в която ще се развият нещата. Често те говорят сами за себе си и доставят емоционалното разрешение, което е необходимо. Както казва Улф, той вярва, че читателите могат да направят сами връзките. Ако трябва да продължим с майсторството, нека споменем и драматургичната сила на блестящите му диалози, които участват в хореографията на интеракцията между героите.&lt;/p&gt;

&lt;p&gt;Във всеки случай дори и в най-кратките си разкази Улф успява да предаде смисъла на най-малкото един цял живот, ако не и на повече. Една от класиките в това отношение “Bullet in the Brain” пресъздава мигновението, в което застрелян в главата човек съзира единствения последен спомен от живота си, а авторът допълва картините, за които той не се е сетил в последните си, разтеглени до безкрайност мигове. Видян отвътре, този неприятен герой, от чието присъствие вероятно сами бихме се лишили, изведнъж ни става близък, разбираем, поносим.&lt;/p&gt;

&lt;p&gt;Disillusionment is the natural consequence, even duty, of a mind after the true nature of things&lt;/p&gt;

&lt;p&gt;Всички герои търсят отговори или опитват се да вземат правилното решение. В “The Rich Brother”
по-малкият брат непрекъснато прави грешни избори и бива измъкван от по-големия, който е изкушен да го остави заради 100 изгубени долара, но знае, че никога няма да го направи, защото носи моралната отговорност за него. В …………. войник, който е гей, иска да помогне на сестрата на свой колега, но не се решава да предложи помощта си, тъй като ще трябва да изложи себе си на опасност от разкриване. В “Desert Breakdown 1968” млад съпруг изоставя бременната си съпруга и детето си на бензиностанция, когато колата им се разваля, а по пътя към магазина за резервни части той среща хора, които могат да му помогнат да започне мечтаната работа, ако тръгне с тях. Успокоявайки се, че всичко хората непрекъснато се изоставя и го преживяват и това дори е по-добре за тях. Какво решава той и на каква цена ще е най-добре да разберете сами.&lt;/p&gt;

&lt;p&gt;Точен език, фина ирония, психологическа и нравствена дълбочина споделят разказите на Тобайъс Улф, в които героите му се движат отвън и отвътре с поразителна живост и способност да разпалят емпатията ни. Улф успява да загатне повече, отколкото избира да разкаже и тази литературна икономия има поразителен ефект. Макар и рядко да напуска своята Америка, човешките преживявания, които описва Улф, са общочовешки, универсални.&lt;/p&gt;

&lt;p&gt;В едно от интервютата си той казва, че докато романите често са a mess, то разказът е жанр, в който непрекъснато чуваш песента на сирените, зовяща към съвършенство. Разказът позволява съвършенство и аз смятам, че Улф определено го е постигнал.&lt;/p&gt;
</description>
        <pubDate>Sat, 13 Mar 2021 00:00:00 +0000</pubDate>
        <link>/bookreviews/2021/03/13/18-09-%D0%B3%D0%B5%D0%BD%D0%B8%D1%8F%D1%82-%D0%BD%D0%B0-%D1%82%D0%BE%D0%B1%D0%B0%D0%B9%D1%8A%D1%81-%D1%83%D0%BB%D1%84-%D0%B8%D0%BB%D0%B8-%D0%BA%D0%B0%D1%80%D1%82%D0%BE%D0%B3%D1%80%D0%B0%D1%84%D0%B8%D1%8F-%D0%BD%D0%B0-%D1%82%D0%B2%D1%8A%D1%80%D0%B4%D0%B5-%D1%87%D0%BE%D0%B2%D0%B5%D1%88%D0%BA%D0%BE%D1%82%D0%BE.html</link>
        <guid isPermaLink="true">/bookreviews/2021/03/13/18-09-%D0%B3%D0%B5%D0%BD%D0%B8%D1%8F%D1%82-%D0%BD%D0%B0-%D1%82%D0%BE%D0%B1%D0%B0%D0%B9%D1%8A%D1%81-%D1%83%D0%BB%D1%84-%D0%B8%D0%BB%D0%B8-%D0%BA%D0%B0%D1%80%D1%82%D0%BE%D0%B3%D1%80%D0%B0%D1%84%D0%B8%D1%8F-%D0%BD%D0%B0-%D1%82%D0%B2%D1%8A%D1%80%D0%B4%D0%B5-%D1%87%D0%BE%D0%B2%D0%B5%D1%88%D0%BA%D0%BE%D1%82%D0%BE.html</guid>
        
        <category>Тобайъс Улф</category>
        
        <category>разкази</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>Колонката на Георги Цанков: Бернхард, Вонегът, Ляхова, Радинска, Мохамед Али и още</title>
        <description>&lt;p&gt;Чака ме тежка задача – колкото повече човек харесва книгите, които си е наумил да представи, толкова по-трудно в съзнанието му идват точните думи. Сигурно затова днес бях доста несигурен и сядам да пиша едва в късния следобед. Преди да започна, отворих една моя книга, създадена с много любов през 2007 г. „Рицар на родовата памет“ се нарича тя и е посветена на невероятния литературен и човешки феномен &lt;strong&gt;Здравко Дафинов&lt;/strong&gt;, който след хиляди патила и житейски преображения, месеци след пенсионирането си през юли 1978 г. сяда да пише, през август 1994 г. създава издателската къща „Родина“ и до края на живота си, през 2008 г. (95 годишен) създава 27 тома документални хроники за големи български писатели, поети, учени и политици и шест тома мемоари.&lt;/p&gt;

&lt;p&gt;==&lt;/p&gt;

&lt;p&gt;Той е един от учредителите на Съюза на възпитаниците на Военните на НВ училища, старши научен сътрудник по библиотечно дело и кандидат на архитектурните науки. До 1946 г. е действащ офицер от зенитната артилерия. Създател и главен редактор е на списание „Един завет“. Няма да ви разказвам спомени за него. Незабравимия му лик се появи в главата ми, защото по някакво мистично стечение на съдбата в ръцете ми днес попадна неговият „Беломорски дневник“.&lt;/p&gt;

&lt;p&gt;==&lt;/p&gt;

&lt;p&gt;В хрониките на Дафинов намираме отговори на доста въпроси, които и досега „измъчват“ историците ни. Той категорично отговаря на онези, които твърдоглаво настояват да населят земята ни с отявлени фашисти. Достатъчно е да се замислим над цитата от статия във вестник „Зора“ на 12 февруари 1941 г., че България е неутрална страна и всяко настояване тя да „се опълчи срещу Германия, е равносилно да се иска от нея да се самоубие“. Съюзът с Германия трябва да се разглежда като опит за постигане на националния ни идеал за обединението на България, за присъединяването към родината ни на онези земи, които принудително са ни отнети по волята на Великите сили. Оттук следва и всенародната убеденост в правотата на цар Борис, достигнала върха си, след като германците форсират линията „Метаксас“, овладяват Беломорието и прогонват югославските войски. Влизането на 19 април 1941 г. в Беломорска Тракия и в Македония, при това без нито една жертва, е щастлив ден в живота на милиони българи. То е израз на патриотичния порив на излъганите и ограбените от Ньой, тъй като истината за войната не може да бъде само в скрижалите на победителите.&lt;/p&gt;

&lt;p&gt;==&lt;/p&gt;

&lt;p&gt;Побързаха да наредят българските политици сред военнопрестъпниците, да им припишат нечувани престъпления, макар те да съхраниха народа си от ужасите на войната, да не изпратиха нито един войник на Източния фронт, а вместо това да водеха жестока вътрешна битка с „петата колона“ на Москва. Българският политически елит беше единствен в света, който успя да спаси евреите и ешелоните на смъртта да не потеглят от българска територия. Но елитът не беше в изолация – несъмнено народът стоеше твърдо зад него. Политиката на цар Борис беше политика за обикновените хора, за средния бизнес. Всяко друго развитие на събитията щеше да доведе до премазването на България от германците и след това от съюзниците, а много от онези, които сега – с късна дата – обвиняват тогавашните „строители на нова България“ нямаше да се родят, тъй като родителите им щяха да измрат или из концлагерите, или да попаднат в масови гробове, или да загинат под бомбите, разрушили градовете ни.&lt;/p&gt;

&lt;p&gt;==&lt;/p&gt;

&lt;p&gt;А за съдбата на изведените и унищожени от Беломорието и от Македония евреи не винете само българската администрация. Спомнете си жестоката историческа истина – да, „финалното решение“ на господарите на Райха беше зловещо, но също така зловещи бяха и антиеврейските погроми в Балтийските републики, в Полша и в Украйна, следвоенните планове на Сталин за разправа с евреите, ненамесата на населението в Беломорието и в Македония при отвеждането на сестрите и братята им. В българската земя евреите оцеляха и то не няколко десетки, както в плановете на Шиндлер, а всичките, макар и преди това подлагани на лишения и на гаври, които също не бива да забравяме.&lt;/p&gt;

&lt;p&gt;==&lt;/p&gt;

&lt;p&gt;Въобще, стига сме подритвали историята, както ни е удобно. Затова и връщам колелото на времето към 18 декември 1942 г., когато Здравко Дафинов получава съобщение, че ще командва батарея в Бреговия артилерийски полк в Кавала. Краят на тази одисея ще е чак на 15 октомври 1944 г. С риск отново, след като похвалих романа на Цанко Серафимов „Баничанската Света Богородица“, да бъда обвинен в шовинизъм и в соцреалистическо писане от хора, които просто не могат да си представят какво щеше да се случи с българите при друго развитие на историческите събития, ще приведа думите на Здравко Дафинов от „Беломорски дневник“:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Двигател и източник на нравствената енергия на всяка нация е нейният национален идеал, който в държавата стои над всичко. Той осмисля и дава цел и насока на действията на обществото, вдъхва вяра в народните сили за защита на каузата, която се смята от народа за велика и заслужаваща най-скъпи жертви. Националният идеал на всички българи още от Възраждането е бил и си остава освобождението на поробените българи и български земи и обединяването на целокупния български народ!“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;В епохата на пандемии, глобализъм и безродници, след половинвековно комунистическо робство, младите хора у нас трябва да чуят какви са били идеите и мечтите на предците им, да разберат, че на тази земя са живели не само послушници на Москва, а и истински българи. Отворена тема остава сблъсъкът на българската администрация в Западна Македония с пораженията, нанесени от асимилационната сръбска политика. В дневника на Здравко Дафинов проследяваме как събираните от 10-15 полка войници и още толкова запасняци се превръщат в стегната войскова част. Изводите на капитана са пророчески:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Политиката на руските царе провежда сега и Сталин, само че под маската на пролетарски интернационализъм. А това означава изгубване на националната идентичност на нашия народ, ако попадне в лапите на комунизма. Ето още една причина, която ни заставя да отидем на фронта против Съветския съюз и в този смисъл да изпълняваме в наше време завета на Стамболов!“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Няма как да не мисля за всичко изречено дотук, докато чета новото издание на един от най-значимите български романи, създадени през 21-и век: дебюта на &lt;strong&gt;Весела Ляхова „Бежанци“&lt;/strong&gt; – невероятна епопея от над 700 страници, посветена на страдалците от Беломорието, и докато размишлявам над сложния образ на един от не главните, но много важни герои – капитан Марков, който трябва да се изправи пред истинските предизвикателства на онова драматично, дори трагично време.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/1c.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Весела Ляхова е първата българска белетристка, която си позволява не само да представи страданията на сънародниците ни, обитаващи Беломорието през 40-те години, а и да ни срещне с кървавата истина за Драмското въстание. В него загиват немалко български войници, а просветеният представител на нашенците Коста Солаков се обръща към капитана с укора: „Нали тази област е част от България, нали България управлява тука!“. Отговорът на Марков е светкавичен:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Лъжете се, господин кмете. Не знам малка страна да се управлява сама – управляват я според интересите си великите. Повярвайте ми, аз наистина бих искал България да управлява областта, но това не е така! Всичко се решава от германското военно командване. Включително потушаването на метежа стана само с тяхно разрешение.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Полковникът реалистично гледа на братоубийството – на избиването на стражарите, на нападението над казармите, на заплахите за мирното българско население. Той казва:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Аз дойдох от патриотизъм, а се наложи да се сражавам с кокошкари. Съчувствам ви. Съчувствам на всички, дори на гърците, за които съм палач. В шаха има такава ситуация – всеки ход е грешен. Мисля, че ние нямаме верен ход вече. Вината ни е вменена занапред.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Безизходицата на полковника е най-далновидната съвременна гледна точка към случилото се в онези години:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Двойно по-тежко му ставаше, защото, ако някой го попиташе сега какво иска, той не би искал нищо за себе си, а би поискал победа за България. Защото той от всичко на света обичаше най-много България. Но върви кажи подобно нещо – ще ти се изсмеят. Па и на кого – на алчната администрация, или на глупавите началници, или на деморализираните съюзници? Може би щеше да го разбере само този селски кмет, защото и той май обичаше България, иначе защо би се загрижил за мира в своето селище, което управляваше според съвестта си и без да очаква награда.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;По-нататък Марков осъзнава още по-ясно вълчия капан: „От пролетта настъплението на съветските войски е неудържимо, германците ще отстъпят и от Балканите. Какво ще стане тогава? Жална Македония, пак ще й късат месата…“ Лявата пропаганда в армията вече взима епидемични размери; гръцките националисти шетат дръзки и безнаказани посред бял ден. Започва изселването на българските семейства, а властта се предава на Гръцката народоосвободителна армия (ЕЛАС) и на Националноосвободителния фронт (ЕАМ).&lt;/p&gt;

&lt;p&gt;==&lt;/p&gt;

&lt;p&gt;Какво се случва след това в южната ни съседка, можете да научите от романа „Братоубийците“ на Никос Казанзакис, издаден у нас едва през 2018 г. от „Сиела“. Но и там ги няма докрай страниците на истината, разказани от Ляхова – изпращането на българи от болшевишките ръководители, за да установяват кървав комунизъм в следвоенна Гърция. Ръката на Сталин е безмилостна. А вътре, в пространството на покорената от комисарите България, „сякаш се беше събудил заспалия дух на 25-а, който преследва обществения живот в малка България и го обрича на самоубийствена разправа и бакалска злоба. Развихрила се е някаква сиромашка отмъстителност между съселяни, които превръщат този съд в средство за разчистване на сметки”. Бежанците се озовават в Неврокоп, а Коста Солаков, някогашният кмет, сега вижда, че страната, която в мечтите си е представял като „наредена, напреднала, справедлива“, всъщност е „опоскана, парцалива, безхаберна“.&lt;/p&gt;

&lt;p&gt;==&lt;/p&gt;

&lt;p&gt;„Непрекъснато някого арестуваха, разобличаваха, измъкваха притаени врагове на народа.“ А децата в училища трябва да учат, че братята Миладинови са били истински македонци. „Братя Миладинови са българи, моето момче. Ти знаеш ли, че са събирали български народни песни?“. „За това, че сме българи ни изгониха от домовете ни.“ Новите оратори възвестяват:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Нашата държава е нова, различна. Тя уважава свободата на съвестта! В нея всеки може да бъде такъв, какъвто иска: помак, македонец, евреин, българин. Сега, братя македонци, вие сте свободни!… Най-сетне дойде ред за узаконяване на вашите исторически права. Никой няма да ви пречи да говорите на македонски, да четете на македонски, да пеете на македонски, да се чувствате синове на своята родина Македония!“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;И сръбските пропагандатори вече шетат сред обърканите от толкова „свобода“ изстрадали българи. „Коста Солаков беше безсилен пред голите идеологии, те бяха вредни със своята прикрита демагогия, защото използваха бежанците за прикриване на произволни измислици, чужди на простия човешки живот и на неговия здрав смисъл. И в тая нова идеология имаше някакво тънко жило, поразяващо с отровата си разума”.&lt;/p&gt;

&lt;p&gt;==&lt;/p&gt;

&lt;p&gt;Водачът на новите еничари е Кочо Делибангьозов, земляк на Солаков, който е сменил дори името си на Коста Петров. Изпратен е от Москва в мисия на „Македонския фронт“. Той е човек без илюзии, знае, че силата е на страната на победителите: „Ако тук избегнеш смъртта, там тя вече те дебне. Научих се да оцелявам и между враговете, и между своите.“ Категоричен е: „Всеки, който пречи на новата линия, ще бъде отстранен. Това е новата дисциплина.“ Малко след този разговор, патриотът и родолюбецът Коста Солаков ще бъде жестоко убит: „Избраха най-обраслата част на плиткото дере и хвърлиха трупа заедно с покривалото… Само след час снегът отново щеше да покрие дебело храстите и като паяжината в пещерата на Мохамед щеше да заличи дирята на среднощното деяние.“&lt;/p&gt;

&lt;p&gt;==&lt;/p&gt;

&lt;p&gt;Отделих повече внимание само на една много важна линия от многоплановото повествование на Весела Ляхова. Тя успява да създаде роман-река, в който се пресичат десетки съдби. Непримиримата жилава българка Капитан Хриса е не по-малко колоритен образ от знаменития Зорбас на Казандзакис: няма да й трепне окото да иде при Акил бей и да поиска жените да вдигнат от мегдана обгорелите трупове на комитите и да ги погребат, а после ще сподели всички страдания на сънародниците си и ще си тръгне от този свят жестоко наскърбена от неправдите. Хубавата Елена ще изстрада обичта си към гръцкия харамия Аргир, съпругата на Коста Солаков Неда след убийството на мъжа си ще потърси нова надежда под стряхата на Димитруш, след като ще изгуби закупената от Коста земя и ще трябва да се погрижи за осиротелите си деца…&lt;/p&gt;

&lt;p&gt;==&lt;/p&gt;

&lt;p&gt;От 1940 до 1946 г. епопеята на българите страдалци от Беломорието е пресъздадена по неповторим начин. Потомката на бежанците осъзнава, че сме се освободители последни, тъй като сме се озовали „во чрево адово“ – в най-охранявания от властите и от Великите сили, в най-важния балкански център. Белетристката дръзко нарушава наложени не само от нашите историци табута и разкрива истината за Драмското въстание – то категорично не е антибългарско, а организирано от гръцката компартия по нареждане от Москва. Тя припомня на днешните апологети на карикатурния македонизъм, че за случващото са виновни и червените нашенски комисари, харизали тленните останки на Гоце Делчев на Скопие и ликвидирали целия архив на Македонския научен институт през 1947 г. А навлизането на войските ни в Беломорието, за което развълнувано разказва и участникът в събитията Здравко Дафинов, не отговаря на кроежите на Великите сили и обрича хиляди българи на гибел и на зловещи страдания, представени с огромна документална и художествена сила в „Бежанци“.&lt;/p&gt;

&lt;p&gt;==&lt;/p&gt;

&lt;p&gt;Мълчи се и за дирижираната ни намеса в Гражданската война в Гърция, и за отнетите имоти на честните труженици. Затова, въпреки читателската любов за романа на Ляхова, въпреки наградата „Христо Г. Данов“, за него се говори много малко. Почти неизвестна остава и великолепната й документална книга „Живот мисия“, посветена на големия философ и преводач на Кант професор Цеко Торбов, десетилетия гонен като враг, но оставен „на мира“, след като му е връчена Хердерова награда. Разказът на Ляхова за Торбов е документален роман, за който трябва да се говори отделно.&lt;/p&gt;

&lt;p&gt;==&lt;/p&gt;

&lt;p&gt;Предизвикателство към критиката е осмислянето и на тома с разкази „Квартал „Зона обиколна“, издаден също като „Бежанци“ от „Жанет 45“ – през 2015 г. Само мимоходом ще спомена, че „Обиколен път“, „Траурист“, „Преводачката“, „Служебен автомобил“ са събития в художествената ни проза. Всичко, написано от Ляхова, не се подчинява на никакви &lt;em&gt;–изми&lt;/em&gt; и прави на пух и прах теорията, че метанаративите са завинаги мъртви. Струва ми се, че днес, при пълната изолация, при задушаващото ни отчуждение, те са ни необходими повече от всякога, за да си припомним, че при големи национални и общочовешки трагедии са ни спасявали само хуманността и верността към надвременните идеали.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/valentinaradinskaknigi.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;От съвсем друга гледна точка, същата теза защитава поетесата &lt;strong&gt;Валентина Радинска&lt;/strong&gt;, за чиято лирическа мощ наскоро писах голям текст. Сега е ред за вглеждане в изповедната й дилогия &lt;strong&gt;„Ние с Коко“&lt;/strong&gt; и &lt;strong&gt;„Користни записки“&lt;/strong&gt;. Първата книга, посветена на непрежалимия режисьор и човек Крикор Азарян се появи през 2014 г. и неотменна част от нея беше поплакът „Синът ми Степан“, който можем да прочетем отново в „Користни записки“ – непроменен, пак недовършен, тъй както не може да бъде сложена точка на майчината мъка. Откривам Радинска в една от ранните записки в бележника й:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Блъснах се в звезда, и засветих от думи. Странно – виждам в тъмното, няма луна, но страницата е бяла като луна, и ръката ми се движи, и пише, и пише, пише. Виждам белия лист и чувам мислите си – какво повече. Когато светлината извира от нас, не ни трябва лампа. Редките звезди прозират през редките облаци. Отново светлината на далечна, безмилостна светкавица… Записвам времето. Впримчвам миговете. Пронизвам ги с върха на писалката като с карфица и ги слагам в хербария си… Цветя на злото – цветя на доброто. Нощните цветя… приклекнала съм сред аромата им. Блъскам се в тях, те нежно ме препъват…“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Тогава тя още не е знаела какво я чака. Но също като любимата й Марина Цветаева, предусеща: „Разкъсайте си вените, но допишете до края!“ – шепне й Цветаева. И тя, която е вярвала, че ще й пораснат криле, че ще опише извиращата от душата й светлина, постепенно осъзнава своята „корист“: да улавя сигналите, които й изпраща вселената, и стига до жестоката истина:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Смятам, че за поета страданието е благодатна почва за писане. Трябва да умееш да извадиш солта, която Животът е сипал в раната ти, и да направиш от нея стихотворение…“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Да, спомня си времето, когато е възкликнала: „Аз съм млада, млада, млада, с огнено сърце…“ Вече в стиховете й „не може да има никаква лъжа, никакво съчинителство, никакво лицемерие, никакво притворство, защото знаех много добре, какво е с последни сили да се опитваш да се закрепиш на самия ръб на пропастта, докато губиш всичко, което си обичал…“&lt;/p&gt;

&lt;p&gt;==&lt;/p&gt;

&lt;p&gt;В &lt;strong&gt;„Ние с Коко“&lt;/strong&gt; тя описва последните пет години на твореца, който „с неподозирана енергия на волята успява да трансформира енергията на болестта в творческа енергия“. Сред „заповедите“ на Азарян за театъра особено важна ми се струва тази: „Не се престаравай в живота си и в играта си на сцената да бъдеш разбран и ясен на всички в залата. Това ще те доведе до дребнавост и буквалност, а нали винаги трябва да има и някаква тайна.“ Тайна има и в изповедите на Валентина Радинска. Тя напълно се доверява на уроците на големия поет Иван Динков. И до голяма степен, благодарение на него, открива неповторимия си натюрел на поет:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Да описвам празнични и светли чувства не беше по моя вкус, не ми беше интересно, и в крайна сметка – просто не го можех. В мен трябваше да има „сърцетръс“, както по-късно нарекох това състояние, трябваше да вие някаква сирена, и тогава армията ми от думи се вдигаше на крак.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;„Сърцетръс“ – това е ключът и към стиховете, и към изповедната проза на Радинска. „Благодаря на Бог за всички хора-подаръци в моя живот, а що се отнася до писането, за този подарък – особено.“ Затова си струва да проследим пътуванията й през събитията и през страданията, да я последваме в годините на следване в Русия, когато се сблъсква с най-ярките черни и бели сенки, да съпреживеем – доколкото е по силите ни – годините й на болногледачка и да се възхитим от вярата й, че пишещото същество ще оцелее в нея. Преживейте сами удоволствието от срещите й с творци и с чудаци, превръщането на болезнените състояния в огнени изблици на въображението.&lt;/p&gt;

&lt;p&gt;==&lt;/p&gt;

&lt;p&gt;И още нещо: несъмнено ще усетите, че при цялата сила на таланта, поетесата е понякога и слаба, и наивна, и крайно доверчива. Ще споделя само едно усещане за не винаги убедителното й доверие в хората. Тя благодари на Любомир Левчев, когато той я защитава от злостната тирада на Николай Петев, на която критикът е сложил за заглавие стих от любимия си председател на СБП: „На човека трябва светлина“. По онова време обстоятелствата ме бяха сближили с Петев и случайно от него научих как понесе вероломството на Левчев. Той самият му беше подхвърлил идеята за заглавието, беше го подтикнал да напише ужасния текст. Не се опитвам да защитя доброволно нахвърляните несправедливи хули от покойния критик, а да разруша една илюзия. Талантливият Левчев беше сложен и изпълнен с противоречия човек. Чувал съм как грозно кълне Блага Димитрова, а след това й се обажда, уж да изрази подкрепата й за нея. В духа на изповедността на Валентина Радинска ми се струва, че не бива да спестяваме неудобните истини. Още повече, че напълно й вярвам, когато заявява:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Все по-често имам чувството, че пренасям живота си в жертва на Поезията. Тя е моето Върховно Божество, тя е, на която служа, тя е, на която се моля – най-истинското нещо в дните ми. Останалото са само миражи, с които храня сърцето си…“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Сред нейните миражи обаче е интересно, останалото е „Божие тайнство“ – него сами трябва да дирим в стиховете й.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/4c.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Правя доста рязък преход, но той също ми се струва логичен. Пред мене е книгата на най-четения по света, най-обсъждания и най-скандалния модерен австрийски писател &lt;strong&gt;Томас Бернхард „Варницата“&lt;/strong&gt;. Романът е създаден през 1970 г., а през 2002 г. е поставен на сцена от режисьора Улрих Герхард. Включен е във великолепната поредица „Вълшебната планина“ на издателство „Атлантис – КЛ“, петдесет и първият роман от плеядата немскоезични творби, много от които са преведени от неуморимия Любомир Илиев, творецът, който ни поднесе конгениални преводи на „Фауст“ от Гьоте, на „Корабът на глупците“ от Себастиан Брант, на „Смъртта на Вергилий“ и на „Сомнамбулите“ от Херман Брох, на „Групов портрет с дама“ и „Изгубената чест на Катерина Блум“ от Хайнрих Бьол, на „Човекът без качества“ от Роберт Музил и на още десетки безсмъртни произведения.&lt;/p&gt;

&lt;p&gt;==&lt;/p&gt;

&lt;p&gt;Тази година е особено важна за него, тъй като очакваме преводите му на шедьовъра на Гюнтер Грас „Кучешки години“ и на още една страхотна поетична изненада, която сега все още няма да разкрия. Илиев е убеден, че „Варницата“ е сред най-трудните за превод книги – 225 страници, изцяло в условно наклонение и без нито едно новоредие. Тя изисква огромни познания – например на преведения пак от Илиев незавършен роман на Новалис „Хайнрих фон Офтердинген“, на политическите и философските възгледи на Кропоткин, и още какво ли не. Струва ли си, би се запитал човек? Убеден съм, че си струва, защото българският читател се оказа неочаквано добре подготвен за срещата с Николаас Томас Бернхард. Само в поредицата „Вълшебната планина“ можем да прочетем романите му „Бетон“, „Мраз“, „Сеч“, “Моите награди“, „Крушенецът““Племенникът на Витгенщайн“, „Изличаване“, разполагаме и с трите тома на цялото му драматическо творчество.&lt;/p&gt;

&lt;p&gt;==&lt;/p&gt;

&lt;p&gt;Тежък и сложен е бил животът му – от извънбрачно дете до възпитаник на националистическия дом за реформи в Занфелд, от двата ранни опита за самоубийство през 1945 и 1948 г. до невъзможната любов към много по-възрастната от него Хедвиг Ставиеничек, от практиката в социалистически всекидневници до преследващите го през целия му живот тежки болести и до мъчителната му смърт от сърдечна недостатъчност през 1989 г. Бернхард изпада под силното влияние на дядо си, писателя Йоханес Фроймблихлер, който не само го възпитава с идеите на Монтен и на Шопенхауер, но и го обучава по музика и по вокално изкуство.&lt;/p&gt;

&lt;p&gt;==&lt;/p&gt;

&lt;p&gt;Белетристът е във вечно противодействие с държавната машина: „Държавата е структура, която непрекъснато се проваля. Животът е безнадежност, върху която се основават философите, в крайна сметка всички трябва да полудеем.“ Стига до пълен нихилизъм в романа „Сеч“, който бива възприет като тежка хула срещу обществото. Немалко неприятности Бернхард си спечелва и с някои от пиесите си, особено когато иска финалните реплики на героите му да бъдат изричани в пълен мрак, забраняван в европейските театрални салони.&lt;/p&gt;

&lt;p&gt;==&lt;/p&gt;

&lt;p&gt;Романът „Варницата“ му носи наградата „Георг Бюхнер“. До ноември 1970 г. са продадени над 3000 копия от първото издание, а на 1 август 1973 г. излиза с меки корици в тираж 12 000. Конрад, антигероят на „Варницата“, от десетилетия замисля изследване на качествата на слуха. Заедно с парализираната си жена, се оттегля в изоставена варница. Ден след ден произнася в ухото й едни и същи думи в продължение на часове. Невъзможно е тя да избяга и трябва да му обяснява как възприема отделните звуци. Конрад създава истинска инквизиционна система: ако е доволен от отговорите й, което се случва много рядко, чете й на глас любимия й роман „Хайнрих фон Офтердинген“, възприеман не само като шедьовър на романтизма, но и като „апотеоз на поезията“. Когато е гневен, Конрад чете Кропоткин, теоретика на комунистическия анархизъм.&lt;/p&gt;

&lt;p&gt;==&lt;/p&gt;

&lt;p&gt;Започва да сънува, че тя вече може да се движи, обвинява го, че тайно е завършил изследването си, но продължава да я изтезава. Всъщност той не е написал нито ред, в нощта на 24 срещу 25 декември я застрелва. Разказът се води от агент по застраховки за живот, а негови слушатели в някаква страноприемница са Фро и Визер – нещо като онези, които очакват Годо на Бекет.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Никога не е съществувало нещо като чест, не само е ужасен, ужасяващ, но и смешен, обаче с това, че живеем не само в ужасен, ужасяващ и смешен свят всеки индивид се е примирил, смятал той, подобно на много хора в тази несъмнено ужасна, ужасяваща и смешна страна, в ужасното и ужасяващо отечество. Колкото до тази страна, до това негово отечество, за да съществуваш в него или поне да доживееш до утрешния ден, никога не бивало да казваш истината, на никого и за нищо, понеже единствено лъжата водела до напредък в тази страна, лъжата с всичките нейни забулвания, преструвки и заплахи. Лъжата била всичко в тази страна, с истината можеш само да си навлечеш обвинение, присъда и гавра. Ето защо не премълчавал, че целият му народ е намерил убежище в лъжата…“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Затова Конрад се заключил във варницата. Дали тази варница не е единственото „спасение“ и днес? Колкото и да изглежда трудно, Томас Бернхард трябва да се чете – затова си струва усилията на преводача Любомир Илиев и умението му да мачка като тесто българското слово, чрез преводите си да пише своя трактат за звуковете и за смислите, в който си струва да се вслушаме и да му благодарим.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/mehanichno-piano_korica.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Друг високохудожествен вариант на идеята за „варницата“ и за лъжата на политическата система е знаменитият дебют на великия Кърт Вонегът „Механичното пиано“. Творецът, който заклейми войната с една от най-големите книги на всички времена „Кланица 5“, посветена на над 250 000-те човешки жертви при бомбардировката над Дрезден през 1945 г., е дете на немски емигранти, а дядо му още през 1848 г. емигрира в Индианополис. Голямата депресия унищожава благосъстоянието на семейството, а през 1944 г. страдащата от тежко психическо заболяване майка на момчето се самоубива, акт, който завинаги се запечатва болезнено в съзнанието му.&lt;/p&gt;

&lt;p&gt;==&lt;/p&gt;

&lt;p&gt;По време на войната, като редник в 423-и пехотен полк на 106-a пехотна дивизия, Вонегът е пленен по време на Арденската контранастъпателна операция. Изпратен е в концентрационен лагер в Дрезден, където в продължение на месеци едва оживява с 250 грама черен хляб и рядкa картофена супица. Пленникът е сред нещастниците, които трябва да изравят и да горят труповете след бомбардировката над Дрезден. Записва се да следва антропология в чикагския университет и си изкарва парите като полицейски репортер. Не успява да завърши висшето си образование, но все пак за романа „Котешка люлка“ през 1971 г. е удостоен с научно звание по антропология. Вонегът умира през април 2007 г. от черепно-мозъчна травма, получена при падане. Малко преди това да се обръща към британските си читатели с думите:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Колкото и корумпирани, алчни и безсърдечни да са нашето правителство, нашите корпорации, нашите медии, нашите религиозни и благотворителни организации – музиката все пак ще си остане нещо изумително. Ако се случи да умра – не дай Боже – нека това да бъде моята епитафия: „За него необходимото и достатъчно доказателство за съществуването на Бога беше музиката.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Вонегът винаги е бил над всички идеологически щампи. Неговият черен хумор влиза в душите на милиони читатели по целия свят, а умението му да вижда капаните на бъдещето и бездните на настоящето го превръщат в любим писател и за леви, и за десни. Ние, българите, имаме рядкото щастие да познаваме почти цялото му творчество. С огромно нетърпение очаквам предстоящето издание на „Сиела“ с всичките му разкази, разпръснати из десетки сборници.&lt;/p&gt;

&lt;p&gt;==&lt;/p&gt;

&lt;p&gt;По времето на социализма в „Котешка люлка“, в „Кланица 5“ и в други негови творби цензурата налагаше неизбежни съкращения. През последните години „дупките“ бяха запълнени, а днес книгите му изглеждат по-необходими от когато и да било. В епохата на политкоректността, острият му език направо жигосва глупостта и фанатизма: „Ако искате да ми отнемете оръжието, ако поощрявате убийствата на зародишите, ако много ви се харесва, когато гейовете встъпват в бракове помежду си, вие сте либерал. Ако обаче сте против тези извращения и сте за богатите, вие сте консерватор. Има ли нещо по-просто от това?“&lt;/p&gt;

&lt;p&gt;==&lt;/p&gt;

&lt;p&gt;Вонегът не е нито либерал, нито консерватор, той живееше и пишеше като свободен човек, който се присмиваше и се гневеше на всички крайности. Още в първия си роман, който издава през 1952 г., предвижда Втората промишлена революция, при която елитът от инженери и мениджъри ще се окаже излишен, след като създаде пълната механизация. За системата без душа, за лишаването на любимата му музика от тръпка разказва Вонегът и успява да ни разсмее и да ни разплаче.&lt;/p&gt;

&lt;p&gt;==&lt;/p&gt;

&lt;p&gt;Новото издание на „Механичното пиано“ от издателство „Кръг“ със запомнящата се корица на художничката Милена Вълнарова и с превода на покойния Боян Николаев ни отвежда в свят на изолацията, в който бунтовете са потушени и хиляди са се озовали в затворите по силата на закона против размириците. След ужасната кървава баня на войната, след всеобщия глад, изтезанията, масовите убийства, възниква надеждата „земята отново да се превърне в общо взето приятно и удобно място, където човешкият род да посрещне второто си пришествие“. Но е дошло времето на машините, „които обезценяват човешкото мислене“.&lt;/p&gt;

&lt;p&gt;==&lt;/p&gt;

&lt;p&gt;Този на пръв поглед доста банален за модерната фантастика сюжет е разработен новаторски. Запомнящите се колоритни образи от Дружеството на призрачните ризи се заемат с почти неразрешимата задача да сложат край на беззаконието, което пренебрегва „промените в човешкия живот“. „Поради същността си хората не могат да бъдат щастливи, ако не са заети в дейност, която ги кара да се чувстват полезни.“ И най-важното:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„В несъвършенството трябва да има добродетел, защото Човек е несъвършен, а Човек е творение на Бога. В слабостта трябва да има добродетел, защото Човек е слаб, а Човек е творение на Бога… В разума, последван от глупост, трябва да има добродетел, защото Човек ту постъпва правилно, ту греши, а Човек е творение на Бога. Вие вероятно не сте съгласни с древната и суетна представа, че човек е творение на Бога. Но за мен това е много по-морално оправдана вяра, отколкото безусловната вяра в незаконния технически прогрес – а по-точно, че човек е на земята, за да създаде по-траен и сполучлив облик на себе си, и следователно да премахне всички причини за собственото си съществуване.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Това верую на доктор Пол Протей всъщност е и веруюто на Кърт Вонегът, който продължава да е наш съвременник и да ни казва без увъртане онова, което мнозина отказват да чуят.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/6c.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;И той не е сам. Издателство „Локус“ ни поднася в поредицата си „Carpe diem“ &lt;strong&gt;„Всекидневни ритуали“&lt;/strong&gt; – една вълнуваща документална книга за това как творят великите. „Carpe diem“ е началото на крилата латинска мисъл, взета от поема на Хораций. В превод означава: „Цени мига“. Ето го и целият стих:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Не питай (ний не можем да узнаем) какъв ли край предвидили са боговете за теб и мен, Левкония, нито изпитвай Валилонските пресмятания. Колко по-добре е да приемаме каквото дойде, дали е отредил за нас още зими Юпитер или последната е таз, която се разбива днес в скалите на Тиренското море. Мъдрец бъди и виното налей. Животът кратък е, ти остави встрани далечните надежди. Дори когато тъй говорим с теб, отлита времето неумолимо. Цени мига, не вярвай ти напразно в утрешния ден.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Настръхвам винаги, когато си припомням тези мъдри слова. Мейсън Къри ни разказва накратко, но много реалистично как са успявали да ценят мига над 200 безсмъртни творци. От Франсис Бейкън и Гьоте, през Балзак и Марк Твен, та до Греъм Грийн и Умберто Еко, Джон Ъпдайк и Стивън Кинг. Когато пише роман, Харуки Мураками се събужда в 4 ч. и работи непрекъснато в продължение на пет или шест часа. Следобед бяга или плува, чете и слуша музика, ляга си в 21 часа. Обича да казва: „Аз сам се хипнотизирам, за да достигна до по-дълбоко умствено състояние.“ Режисьорът Дейвид Линч практикува трансцедентална медитация всеки ден от началото на 1973 г. Игор Стравински твърди, че „никога не съм бил в състояние да композирам, ако не съм сигурен, че никой не би могъл да ме чуе.“ Когато изпадал в блокаж, композиторът правел челна стойка, която, според него, „дава възможност на главата да си почине и прочиства мозъка“. Когато работел над „Поправките“, Джонатан Франзен се затварял в студиото си в Харлем със спуснати щори и изгасени лампи, сядал пред компютъра с тапи в ушите и с превръзка за очи. „Между пет и шест се напивах с водка – в малки чаши. После вечерях много късно, обзет от отвратителното чувство за провал. Мразех се през цялото време.“ Преводът на „Всекидневни ритуали“ дължим на Тодор Кенов, а библиотечното оформление и илюстрацията на корицата на Емил Марков.&lt;/p&gt;

&lt;p&gt;==&lt;/p&gt;

&lt;p&gt;В тази книга няма да намерите биографии на велики спортисти, което не означава, че разказите за техните усилия не са интересни. Напротив, аз, който цял живот не съм стигал в спорта по-далече от таблата, много обичам да слушам за предизвикателствата към човешките възможности. Сред спортистите също има невероятно сложни характери. Двамата герои на нашето време, с които ни предстои да се срещнем, са коренно различни.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/7c.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;„Аз съм най-великият“&lt;/strong&gt; е изнесъл в заглавие любимецът на жените, вечният скандалджия, поетът, мистификаторът и легендата на боксовия ринг &lt;strong&gt;Мохамед Али&lt;/strong&gt;, роден през януари 1942 г. в Луисвил като Касиус Клей. Автобиографията му започва през пролетта на 1973 г., когато се връща в родния си град, отстранен от бокса и със забрана да го практикува, но на халата му продължава да пише: „Шампионът на народа“. Няма начин да изгубите интерес към това шеметно приключение не само в света на големия бокс, но и битките на Непобедимия с наслоенията на расизма, с догмите на вярата, ще следвате неравния път на бореца, който стига до крайности, но винаги остава верен на себе си. В най-тежките моменти от живота му, той се чувства предаден.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Все едно бях докоснал електрически ключ, който бе отприщил натрупаните гняв и омраза, които голяма част от Америка отдавна е искала да излее върху мен заради моята напереност и хвалбите ми; защото съм се обявил за най-великия, без да чакам любезното им одобрение. Задето съм заклеймил тяхното християнство като фарс и съм се перчил със собствената си религия, за това, че съм проповядвал сред моя народ, без извинение, философията „черното е най-добро“… В предстоящите дни, същите тези хора, които ме смятаха за „свеж полъх в бокса“, които намираха поезията ми за „хумористична“, а остроумията ми за „забавни“, щяха да се съгласят с Бил Глийсън от „Сън-Таймс“, че „той не е забавен, той е трагичен“ или, както се изказа един журналист, „опасен за американската младеж“.&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Автобиографията на Мохамед Али е много полезна за мислещите читатели, които се опитват да си обяснят корените на разделението в днешна Америка. Не бива да произнасяме категорични присъди, а да се постараем да осмислим истините, натрупваните през десетилетията напрежения, предадени извънредно реалистично и драматично в монолозите на „най-великия“. Издателство „Кръг“ ни предлага елегантно издание с твърди корици и отличен превод на Светлана Комогорова–Комата, която умее да се промъква в кожите на разказвачите. В послеслова Иван Ланджев ни припомня жестоката 2016 г., която ни отне Дейвид Бауи, Ленърд Коен, Принс, Харпър Лий и Мохамед Али, а той през последните си години вече не можеше да говори.&lt;/p&gt;

&lt;p&gt;==&lt;/p&gt;

&lt;p&gt;Ланджев твърди: „С Мохамед Али умря разбирането, че големият атлет може с името си да рекламира кауза, а не маратонки и шорти.“ Той разкрива, че редактор на спомените на Клей е нобелистката Тони Морисън. Това също е доказателство за защита на кауза. Все пак, нека всеки сам си отговори доколко тя е единствената справедлива и дали можем да потърсим в миналото повече тревожни въпроси за случващото се днес.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/8c.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;По съвсем различен начин по пътя на най-значимите размисли за каузата и за цената на страданието и на успеха ни води „неразбрания гений, вдъхновил света“ , световната звезда в колоезденето &lt;strong&gt;Греъм Обри&lt;/strong&gt;, чиято автобиография &lt;strong&gt;„Летящият шотландец“&lt;/strong&gt; получаваме от издателството за „приключения и пътешествия“ „Вакон“ в превода на Мария Демирева.&lt;/p&gt;

&lt;p&gt;==&lt;/p&gt;

&lt;p&gt;Обри е роден през септември 1965 г. в Нунеатон, Уорикшър. Има два рекорда от световни състезания през 1993 и през 1994 г., шампион е в преследването през 1993 и 1995 г. Участник е в олимпийските игри през 1996 г. Син на полицейски служител, той и брат му Гордън се превръщат в „боклука“ в местното училище. Към тях се отнасят с невероятна жестокост – свикват да получават ритници по главите и да ги бият. Физическото насилие обаче не е най-страшната беда за момчетата, повече ги наранява „социалното изключване“.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„Това наистина са най-тъжните дни в живота ми и през по-голямата част от годините в училище по своя воля живеех в своеобразен защитен от околните затвор. Така в резултат на преживяното в детството ми аз се превърнах в изолиран и тесногръд човек, който изпитва истински и подсъзнателен страх от всякакви социални ситуации.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;При Обри не става дума за расови проблеми, а за социални, но неговата трагедия е не по-малка от тази на Мохамед Али. Обаче в единия случай медиите и психолозите говорят за кауза, а в другия – за преодоляване на психически травми. „Летящият шотландец“ стига до мисълта за самоубийство, но постепенно, с воля и с тежки физически натоварвания, започва да се променя. Така в двете книги се сблъскваме с два сложни характера, но към единият от тях се прилагат принципите на „политическата коректност“, а другият побеждава егото си и дава на всички, борещи се с депресиите от травмите в съвременния свят, надежда за спасение.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;„За мен истината е справедливост – заявява Обри. – Яростта и негодуванието няма да ми върнат изгубената кариера и понесените финансови загуби, но най-сетне мога да продължа напред… Сега вярвам, че животът трябва да се живее и че ние разполагаме единствено с настоящето и с бъдещето. Миналото ни е донесло някакви преживявания и спомени, които трябва да приемем, независимо дали те са приятни, или не.“&lt;/p&gt;
&lt;/blockquote&gt;

&lt;p&gt;==&lt;/p&gt;

&lt;p&gt;Когато обаче тези травматични спомени бъдат използвани от други за съмнителни политически цели, тогава се озоваваме в света, който познаваме още от времето на „Бежанци“. Ще ми се да дирим изстрадалата истина с всяка книга, до която се докосваме. Затова още от сега съм приготвил пораждащото жестоки спорове и дискусии четиво за следващия четвъртък, ако е живот и здраве – първата подробна биография на легендарния комита Тодор Александров от Калоян Васев – взривоопасно издание на “Българска история”.&lt;/p&gt;
</description>
        <pubDate>Fri, 12 Mar 2021 00:00:00 +0000</pubDate>
        <link>/kolonkata-na-georgi-cankov/2021/03/12/14-30-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D1%82-%D0%B1%D0%B5%D1%80%D0%BD%D1%85%D0%B0%D1%80%D0%B4-%D0%BA-%D0%B2%D0%BE%D0%BD%D0%B5%D0%B3%D1%8A%D1%82-%D0%B2-%D0%BB%D1%8F%D1%85%D0%BE%D0%B2%D0%B0-%D0%B2-%D1%80%D0%B0%D0%B4%D0%B8%D0%BD%D1%81%D0%BA%D0%B0-%D0%B8-%D0%BE%D1%89%D0%B5.html</link>
        <guid isPermaLink="true">/kolonkata-na-georgi-cankov/2021/03/12/14-30-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D1%82-%D0%B1%D0%B5%D1%80%D0%BD%D1%85%D0%B0%D1%80%D0%B4-%D0%BA-%D0%B2%D0%BE%D0%BD%D0%B5%D0%B3%D1%8A%D1%82-%D0%B2-%D0%BB%D1%8F%D1%85%D0%BE%D0%B2%D0%B0-%D0%B2-%D1%80%D0%B0%D0%B4%D0%B8%D0%BD%D1%81%D0%BA%D0%B0-%D0%B8-%D0%BE%D1%89%D0%B5.html</guid>
        
        <category>Валентина Радинска </category>
        
        <category>Весела Ляхова</category>
        
        <category>Мохамед Али</category>
        
        <category>Томас Бернхард</category>
        
        <category>Кърт Вонегът</category>
        
        <category>Греъм Обри</category>
        
        
        <category>kolonkata-na-georgi-cankov</category>
        
      </item>
    
      <item>
        <title>„Идва събота“ – разказите на Лусия Бърлин, или за болката, която си струва</title>
        <description>&lt;p&gt;За своите шейсет и осем години на земята Лусия Бърлин успява да изживее няколко живота. Родена е в Аляска, живее в куп минни селища и различни щати из картата на Америка, носи метална шина заради тежката си сколиоза, учи в католическо училище, радва се на много привилегировани години сред богатите имигранти в Чили, жени се три пъти и ражда четири момчета, които отглежда в крайна сметка сама, работи куп нискоквалифицирани професии, преподава като професор, съчетава семейно наследената си алкохолна зависимост с мъжете и писането, има студена майка, която непрекъснато прави опити за самоубийство, грижи се за болната си от рак сестра, прекарва последните си години в бунгало и с кислородна маска… Да, Лусия Бърлин изживява “времена на наситено щастие като в яркоцветен филм и горчиви, плашещи времена”. Нима има по-добър материал от такъв живот за една сурова, натуралистична, нестерилизирана проза и нима не е очаквано, че в огромната си част тя ще бъде силно автобиографична?&lt;/p&gt;

&lt;p&gt;==&lt;/p&gt;

&lt;p&gt;Тази година издателство “Кръг” ни прави съпричастни на света на Бърлин, публикувайки на български, в превода на Василена Мирчева, големия й сборник с избрани разкази &lt;strong&gt;“Идва събота” (или “Наръчник за чистачки”&lt;/strong&gt;, както е оригиналното му заглавие от английски). Съставен в Америка през 2015 г. и издаден посмъртно (самата Лусия Бърлин умира през 2004 г.), той се явява нещо като закъсняло признание за дълго пренебрегвания гений на американската писателка, чиято проза дотогава е във фокуса на малцина, сред които Сол Белоу, в чието списание тя публикува, и е обект на скромни издания в малки издателства.&lt;/p&gt;

&lt;p&gt;==&lt;/p&gt;

&lt;p&gt;В може би единствения разказ, посветен пряко на писането - “Гледна точка”, Бърлин задава мотото на прозата си: “Чеховият безпристрастен глас дарява човека с достойнство (…) Онова, което се надявам да стане, е, използвайки интригуващи детайли, да направя тази жена (героинята си - бел. ред.) толкова правдоподобна, че вие да няма как да не ù съчувствате”. И Бърлин, като героя си Джес от “Нека да видя усмивката ти”, изпитва “съчувствено любопитство към всекиго”, една далеч не сантиментална и мелодраматична, а &lt;strong&gt;студена, трезва, почти жестока емпатия&lt;/strong&gt;, лишена от осъждане и най-важното - от погнуса към язвите на живота, на тялото, на душата.&lt;/p&gt;

&lt;p&gt;==&lt;/p&gt;

&lt;p&gt;Един от пътищата към достоверността при Бърлин е именно близостта до “нечистотиите” на живота, до най-базовите проявления, секрети и съставки на телесното. “Обичам работата си в спешното. Кръв, кости, сухожилия – струват ми се утвърждаващи. Изпитвам благоговение пред човешкото тяло, пред издръжливостта му”, казва една от многото й героини, нейни литературни алтер-его. Едно от тях напъхва обратно хернията на бебето в телцето му, друго облизва съсирената кръв от очите на бития, трето помага на дядо си да си извади сам зъбите като някой касапин. Кръв, повръщане, колостомска торбичка, сперма, околоплодни води, детски увреждания, делириум тременс, маркучи за аборт в утробите, старчески язви, треперене - &lt;strong&gt;всички те като че ли доказват сълзящата рана на съществуването и носят някакво магнетично очарование&lt;/strong&gt;, същото, с което хипнотизирани гледаме горящ дом, по думите на Бърлин. Или си позволяваме да се засмеем пред лицето на смъртта, както в разказа “Почакай минутка”.&lt;/p&gt;

&lt;p&gt;==&lt;/p&gt;

&lt;p&gt;Да, кадрите на живота при Лусия Бърлин - &lt;strong&gt;тази литературна Даян Арбъс&lt;/strong&gt; - имат свръхвисока резолюция и в повторяемостта си са като снимки от различен ъгъл към едни и същи гранични събития, аберации и отклонения в живота й: опипването от дядо й, трудните отношения с нейната майка (която “мразеше думата любов. Казваше я така, както хората произнасят мръсница”), възобновената близост със сестра й и грижите за нея преди смъртта й, пропадналите бракове, инцидентните мъже, нелеките и нископлатени професии, грижите за децата въпреки собствената й &lt;strong&gt;тежка зависимост, която е може би централната тема в този сборник&lt;/strong&gt; и която я сближава не само стилистично, но и тематично с един друг велик американски разказвач, който също има проблеми с пиенето - Реймънд Карвър.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/berlin-lucia.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Има нещо истерично, болезнено в начина, по който Бърлин се превъплъщава -  вкопчва се - в различните си героини, мнозинството от които разбираемо жени, справящи се с изоставяне, развод, ранно забременяване, зависими съпрузи, алкохолизъм, самота, смърт. Повечето от тях са като от някакъв работнически, blue-collar блус (представете си го с дрезгавия глас на Том Уейтс): секретарки, санитарки, телефонистки, учителки в затвори, служителки в спешното отделение или в лекарски кабинети, чистачки по домовете - &lt;strong&gt;все професии, които са не особено привлекателни за литературата, но тук намират своя предан документатор&lt;/strong&gt;. Понякога Бърлин използва истинското си име, понякога жонглира с няколко измислени, докато продължава да говори в първо лице. Едно от тези имена недвусмислено носи смисъла на болка: Долорес. Ето какво казва сестрата на пациента с отрязани крака за болката („Фантомна болка“):&lt;/p&gt;

&lt;p&gt;==&lt;/p&gt;

&lt;p&gt;“– Краката ми! Исусе, спри тая болка в краката ми! 
– Тихо, Джон – казваше Флорида. – Това е само фантомна болка.
– Истинска ли е? – питах я аз.
Тя свиваше рамене:
– Всяка болка е истинска.”&lt;/p&gt;

&lt;p&gt;==&lt;/p&gt;

&lt;p&gt;Разказите на Лусия Бърлин напомнят на поток на мисълта (или спомените), който преминава през всички тях и ги слива. Те сякаш започват и завършват в нищото и само средата им има значение. Действително, в тези истории ги няма познатите писателски похвати, структуриране на сюжети, трикове - те звучат почти като документален запис на съзнание, което тича напред и назад и търси пролуки да си почине, преди да продължи. В тях няма обичайни завръзки, развръзки и обрати, нито ефектни краища и разкрития. &lt;strong&gt;Краят често настъпва така както в живота, с тихо отрязване&lt;/strong&gt;, понякога като безшумна плесница, с която лицето ти уж се е разминало. Ето цитат от “Доскоро”, в който се разказва за третия, наркозависим съпруг на Бърлин:&lt;/p&gt;

&lt;p&gt;==&lt;/p&gt;

&lt;p&gt;“– Здравей – каза той.
– Макс, какво е това?
– Хероин.
Звучи като края на историята или като началото, но се оказа просто част от годините, които последваха.”&lt;/p&gt;

&lt;p&gt;==&lt;/p&gt;

&lt;p&gt;Прозата на Лусия Бърлин има собствен, изумително жив ритъм. Семпли, ударни изречения, в които грозното притежава скрита поетичност, бруталното - милост, грубото - елегантност. Описания, които понякога са само списък от красиви и силно контрастни изображения, но без да са пасивна почивка от действието, а част от самия му ход. В тези пейзажи, цветя, късчета природа, земя и небе героините намират пристан. &lt;strong&gt;Пристан е и сексът, който често присъства в разказите&lt;/strong&gt;. Сексът просто се случва, той е толкова естествен, че Елоиз от “Toda Luna, Todo Año”, някак изведнъж осъзнава, че пенисът на Сесар вече е в нея. Но преди всичко сексуалността, търсенето на интимност е обезболяващото за живота и същевременно проява на апетита за живот въпреки всичко. Последният е и зад връзките на другарство и съпричастие, които изграждат п(р)опадналите в затвора, в отрезвителното, в центровете за рехабилитация и във всички подземия на американския живот, обитавани от белия боклук, от етнически групи и имигранти, от съмнителни типове, дилъри, пияници, затворници, бедняци, домакини…&lt;/p&gt;

&lt;p&gt;==&lt;/p&gt;

&lt;p&gt;Прозата на Лусия Бърлин има силата на cinema verite, на документалната candid фотография. Дори повече. &lt;strong&gt;Бърлин вижда в хората почти със силата на рентген, уловил техните счупвания&lt;/strong&gt;. Като тези на жокеите в спешното отделение (“Моят жокей”): “Скелетите им приличат на дървета, като реконструирани бронтозаври са. Рентгенови снимки на свети Себастиан”. Сравнение, което може да сътвори само интелигентен и образован ум, затворен в черепа на санитарка и пишещ от коридорите в преддверието на смъртта. Като мърлявата учителка комунистка от “Добра и лоша”, която иска да привлече разглезената гимназистка към добротворството в бедните предградия на Чили, Бърлин ще се спусне сама към неприливигированата страна на живота, заменяйки досадата от благотворителната дейност с истинско съ-живеене и съ-преживяване.&lt;/p&gt;

&lt;p&gt;==&lt;/p&gt;

&lt;p&gt;В заключение, “Идва събота” ни доказва, че грозотата на живота може да бъде лирична, че за най-тежките, гнусните, нелицеприятните неща може да се говори с лекота, с жизненост и смелост. Сборникът се оказва пъзелът на един живот, в който човешкото многообразие от падения, слабости, грешки, разпадане и смърт се балансират от работата, майчинството, сестринството, грижата, приемането и любовта. &lt;strong&gt;Прозата на Лусия Бърлин не утешава, не дава уют и светлина, не повдига духа ви&lt;/strong&gt;, не подслажда и не украсява реалността. Но нейният дрезгав, гърлен глас (глас, който излиза и при понасяне на насилие, и при правене на любов) и онова което той ни казва определено си струват болката.&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;&lt;em&gt;“Светът просто си вървеше. Нищо нямаше значение. Истинско значение. После понякога само за миг усещаш някаква благодат, някаква вяра, че все пак има смисъл цялото нещо” (“Изгубени”).&lt;/em&gt;&lt;/p&gt;
&lt;/blockquote&gt;
</description>
        <pubDate>Mon, 08 Mar 2021 00:00:00 +0000</pubDate>
        <link>/bookreviews/2021/03/08/09-04-%D0%B8%D0%B4%D0%B2%D0%B0-%D1%81%D1%8A%D0%B1%D0%BE%D1%82%D0%B0-%D1%80%D0%B0%D0%B7%D0%BA%D0%B0%D0%B7%D0%B8%D1%82%D0%B5-%D0%BD%D0%B0-%D0%BB%D1%83%D1%81%D0%B8%D1%8F-%D0%B1%D1%8A%D1%80%D0%BB%D0%B8%D0%BD-%D0%B8%D0%BB%D0%B8-%D0%B7%D0%B0-%D0%B1%D0%BE%D0%BB%D0%BA%D0%B0%D1%82%D0%B0-%D0%BA%D0%BE%D1%8F%D1%82%D0%BE-%D1%81%D0%B8-%D1%81%D1%82%D1%80%D1%83%D0%B2%D0%B0.html</link>
        <guid isPermaLink="true">/bookreviews/2021/03/08/09-04-%D0%B8%D0%B4%D0%B2%D0%B0-%D1%81%D1%8A%D0%B1%D0%BE%D1%82%D0%B0-%D1%80%D0%B0%D0%B7%D0%BA%D0%B0%D0%B7%D0%B8%D1%82%D0%B5-%D0%BD%D0%B0-%D0%BB%D1%83%D1%81%D0%B8%D1%8F-%D0%B1%D1%8A%D1%80%D0%BB%D0%B8%D0%BD-%D0%B8%D0%BB%D0%B8-%D0%B7%D0%B0-%D0%B1%D0%BE%D0%BB%D0%BA%D0%B0%D1%82%D0%B0-%D0%BA%D0%BE%D1%8F%D1%82%D0%BE-%D1%81%D0%B8-%D1%81%D1%82%D1%80%D1%83%D0%B2%D0%B0.html</guid>
        
        <category>Лусия Бърлин</category>
        
        <category>Кръг</category>
        
        <category>Идва събота</category>
        
        <category>Наръчник за чистачки</category>
        
        <category>рецензия</category>
        
        <category>разкази</category>
        
        
        <category>bookreviews</category>
        
      </item>
    
      <item>
        <title>Разказите в &quot;Златна колекция&quot; на Фокнър - задължителна стъпка към прозата на американския класик</title>
        <description>&lt;p&gt;Събраните разкази на американския класик Уилям Фокнър, издадени от “Бард” в т.нар. “Златна колекция”, нямат нужда от рецензиране, нито пък може да се каже нещо повече за автора, за когото са изписани вероятно повече критични страници, отколкото дори за самия Шекспир. За онези, които тепърва посягат към големия разказвач и певец на американския юг, този сборник е може би добра отправна точка, която ще ги запознае не само с характерните за творчеството му теми, но и с много от героите, които се появяват и из големите му романи.&lt;/p&gt;

&lt;p&gt;Над четиридесетте истории са обединени в шест групи/глави, малко или много тематично обособени. Някои от тях, като “Провинцията” и “Селището”, ни срещат с добре познатия Фокнър, който пише за дълбокия юг с неговите бедни бели, западащи аристократи и негри и третира темите за стария южняшки морал и ред, изправен срещу неумолимите политически, икономически и нравствени промени на времето, за расата, за морала, за сексизма и сексуалността и т.н. Тук са класики като “Роза за Емили”, “Шинди за Господа”, “Горящите обори”, “Ели”, “Това вечерно слънце” и други, повечето от които се развиват в измисления от него окръг Йокнапатофа, щата Мисисипи, и по-конкретно в градчето Джеферсън.&lt;/p&gt;

&lt;p&gt;Един по-малко познат Фокнър намираме в “Пустошта”, където са събрани разкази за индианците чикасо, в “Разорената земя”, където са историите от безсмислието и ужаса на Първата световна война, и особено в “Отвъд”, където са събрани по-мистериозните и “готически” разкази на Фокнър, в които той се докосва до отвъдното и свръхестественото.&lt;/p&gt;

&lt;p&gt;Макар и да не го показват в пълния му модернистки блясък така, както романите му, в разказите също откриваме типични за прозата на Фокнър характеристики: работата с множество гледни точки, наративната флуидност, потока на мисълта, дългите изречения с роящи се подчинени фрази, прескоците във времето и т.н. Разказвачите на Фокнър, повечето от които ненадеждни (с изключение на онези истории, в които авторът избира всевиждаща гледна точка), са деца, младежи, слуги, хора, губещи разсъдъка си, второстепенни герои, та дори и мъртвец. Експериментирайки с “историята в историята”, Фокнър често предлага едно многогласие, което имитира клюкарстването, едно диалогично търсене на истината, която според писателя не е една, а е функция от хора на човешките идентичности.&lt;/p&gt;

&lt;p&gt;Разказите представят повечето теми, характерни за прозата на писателя: расовите различия, носталгията по старите норми отпреди Гражданската война и упадъка на юга, честта и достойнството, семейството, общността, любовта, изневярата, изнасилването, бунта на човешкото сърце, неумолимият ход на времето, човешката низост, слабост и отчаяние. Историите на Фокнър са тревожни, дълбоко смущаващи, причиняващи неудобство. Те надхвърлят обичания от него пространствено-времеви …., описвайки човешкото, твърде човешското.&lt;/p&gt;

&lt;p&gt;Отварям само една малка скоба, за да обърна внимание на женските героини на Фокнър, повечето от които обединени от съпротивата към установените норми, подвластни на тъмни желания и неспокойна сексуалност. Сексистки ли е погледът към тях - ще&lt;/p&gt;

&lt;p&gt;Мисля, че няма нужда от повече думи. Силно препоръчвам тази колекция. Макар че не всеки разказ в нея носи същото качество, историите определено носят ясен вкус за прозата на Фокнър като цяло.&lt;/p&gt;
</description>
        <pubDate>Fri, 05 Mar 2021 00:00:00 +0000</pubDate>
        <link>/bookreviews/2021/03/05/11-59-%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%BD%D0%B0-%D1%84%D0%BE%D0%BA%D0%BD%D1%8A%D1%80-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0-%D1%81%D1%82%D1%8A%D0%BF%D0%BA%D0%B0-%D0%BA%D1%8A%D0%BC-%D0%BF%D1%80%D0%BE%D0%B7%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BA%D0%BB%D0%B0%D1%81%D0%B8%D0%BA.html</link>
        <guid isPermaLink="true">/bookreviews/2021/03/05/11-59-%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%BD%D0%B0-%D1%84%D0%BE%D0%BA%D0%BD%D1%8A%D1%80-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0-%D1%81%D1%82%D1%8A%D0%BF%D0%BA%D0%B0-%D0%BA%D1%8A%D0%BC-%D0%BF%D1%80%D0%BE%D0%B7%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BA%D0%BB%D0%B0%D1%81%D0%B8%D0%BA.html</guid>
        
        <category>Уилям Фокнър</category>
        
        <category>Златна колекция</category>
        
        <category>Бард</category>
        
        <category>рецензия</category>
        
        <category>разкази</category>
        
        
        <category>bookreviews</category>
        
      </item>
    
      <item>
        <title>Колонката на Георги Цанков: Исабел Алиенде, Силвия Томова, Катрин Панкол и още книги от жени</title>
        <description>&lt;p&gt;Понякога случаят си прави шеги с нас. Огледах внимателно купчината книги, които съм подредил на бюрото си, и установих, че всичките са написани от жени. Навярно сте си помислили, че подборката е осмомартенска, но работата е там, че не празнувам прословутия Международен ден на жената, отбелязан за първи път на 23 февруари 1909 г. в САЩ по инициатива на Американската социалистическа партия.&lt;/p&gt;

&lt;p&gt;==&lt;/p&gt;

&lt;p&gt;Идеята за честването се дължи на масовия протест на жени работнички срещу лошите условия на труд и ниските заплати, жестоко разпръснат от полицията. Това се случило на 8 март 1857 г. в Ню Йорк, а две години по-късно на същата дата бунтарките създали първия синдикат. Пак на 8 март 1917 г. работничките от Петроград излезли на демонстрация срещу глада, войната и царизма. От името на българките  участнички във Втората конференция на жените-комунистки през 1920 г. в Москва нашата Ана Маймункова предложила Осми март да бъде честван като Международен ден на жените.&lt;/p&gt;

&lt;p&gt;==&lt;/p&gt;

&lt;p&gt;Според мене, всичко това е гавра с по-добрата част от човечеството. В наши дни, когато отново се надигат напълно справедливи искания за криминализиране на насилието над жени, за приравняване на заплащането на различните полове, най-малко има място за отделен ден, в който ние, мъжете, да се трупаме пред цветарските магазини и с някакво полуувехнало цветенце да изразяваме еднократния си възторг.&lt;/p&gt;

&lt;p&gt;==&lt;/p&gt;

&lt;p&gt;Горе-долу така си представям и „одисеята“ с женското писане. Няма съмнение, че разлика между светоусещането на повечето жени и мъже съществува – тя е във възприемането на нюансите, в емоционалността, в отношението към околния свят, ако щете, но за мене геният на Жорж Санд или на Емили Дикинсън, на Елисавета Багряна или на Вера Мутафчиева по нищо не отстъпва на мъжкия. Ако не знаете името на автора, бихте ли били уверени, че „Случаят Джем“ е творба на жена? А какво ще кажете за епичния роман „Бежанци“ от Весела Ляхова, с който имам намерение да ви занимая съвсем скоро, тъй като издателство „Жанет 45“ подготви ново издание на тази може би ненадмината в прозата на през 21 век книга.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/1b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Страхотно събитие в културния ни живот е великолепно издадената &lt;strong&gt;антология на съвременната българска женска поезия „Любослов“&lt;/strong&gt;, подготвена от Людмила Калоянова. Всъщност „Любослов“ е годишник на Лигата на българските писатели в САЩ и по света, една от най-действените и успешни творчески организации, осъществяваща на дело идеята за „дом на единението“, в който земните граници са премахнати, духът е освободен от бутилката, но това не превръща разпръснатите из всички континенти наши сънародници в бродници без родина, напротив, те се оказват още по-близо до корените си.&lt;/p&gt;

&lt;p&gt;==&lt;/p&gt;

&lt;p&gt;Новият том е уникален - “Дъщерите на България по света”. Даниела Найбург е културолог, от 2008 г. тя живее в САЩ и е инициатор за създаването на български литературни клубове в Сиатъл и в Портланд. Дарина Шнайдер е родена преди 40 години в Бон, баща й е германец, но от 2017 г. започва да пише и на български, а издателство „Елиас Канети“ представя първата й стихосбирка на роден език „Тайно чекмедже“. Лалка Павлова вече от 25 години живее със семейството си в град Кълъмбъс, щата Охайо, но споменът за черквата „Света Петка“ и за белокраките щъркели никога няма да се изтрие от съзнанието й. Василка Петрова е омъжена за кипърския писател Христос Хаджипапас и живее в Никозия. Двамата неуморно превеждат българска поезия и проза, съдействат за поставянето на кипърска сцена на „Опит за летене“ от Радичков и на „Последната нощ на Сократ“ от Стефан Цанев. Свежа Дачева е родена в Нови Пазар и от 1983 г. живее последователно в Истанбул и в Рим, а от 1988 г. се установява в Стрьомстад, Швеция. По-късно специализира в Института за славянски езици в Гьотеборг.&lt;/p&gt;

&lt;p&gt;==&lt;/p&gt;

&lt;p&gt;Мога да продължа много дълго с одисеите на събраните в антологията поетеси. Общото между тях е талантът, а обединителката Людмила Калоянова заявява: „Цел на това безпрецедентно по рода си издание е да изгради инклузивно литературно пространство, включващо имената на съвременни авторки от американската, европейската и австралийската творческа диаспора. Едни от най-обичаните и популярни поетеси в България могат да бъдат прочетени и „усетени“ редом до тези, които творят в Родината на словото, променяйки духовните измерения на нацията.“&lt;/p&gt;

&lt;p&gt;==&lt;/p&gt;

&lt;p&gt;Ето това толкова съществено осъзнаване на промяната на духовните измерения на нацията все още остава невидимо за немалко наши интелектуалци, които отказват да приемат огромния принос на вълните български творци-емигранти. Единението не е от днес и от вчера, то започва още с Григорий Цамблак и Киприан Киевски, преминава през сборищата в Истанбул, в Букурещ и Одеса, отвежда ни през 20-те и 30-те години на 20 век в Южна Америка, преживява невероятен разцвет с приноса на политическите странстващи по света, за да се превърне днес в съдба на хиляди разделени от родните си домове скитници под звездите. Бих го представил най-синтезирано с кратичкото стихотворение „България“ от Румяна Захариева.&lt;/p&gt;

&lt;p&gt;==&lt;/p&gt;

&lt;p&gt;едно сърце което сме готови&lt;/p&gt;

&lt;p&gt;==&lt;/p&gt;

&lt;p&gt;да натоварим с много мъка&lt;/p&gt;

&lt;p&gt;==&lt;/p&gt;

&lt;p&gt;и да го бием със криле&lt;/p&gt;

&lt;p&gt;==&lt;/p&gt;

&lt;p&gt;а полетим ли&lt;/p&gt;

&lt;p&gt;==&lt;/p&gt;

&lt;p&gt;да ни свети&lt;/p&gt;

&lt;p&gt;==&lt;/p&gt;

&lt;p&gt;крилете да не скършим&lt;/p&gt;

&lt;p&gt;==&lt;/p&gt;

&lt;p&gt;ако се блъснем&lt;/p&gt;

&lt;p&gt;==&lt;/p&gt;

&lt;p&gt;в чужда някоя планета&lt;/p&gt;

&lt;p&gt;==&lt;/p&gt;

&lt;p&gt;Румяна Захариева живее в Германия от 1970 година, има куп значими награди за написаните си на немски романи, разкази и радиопиеси, превежда Блага Димитрова, Константин Павлов, Радой Ралин, Ивайло Петров.&lt;/p&gt;

&lt;p&gt;==&lt;/p&gt;

&lt;p&gt;някой измисли времето&lt;/p&gt;

&lt;p&gt;==&lt;/p&gt;

&lt;p&gt;аз му се изсмях&lt;/p&gt;

&lt;p&gt;==&lt;/p&gt;

&lt;p&gt;- казва тя. И наистина времето спира, когато във вечността се срещат словата на Неда Антонова и на Аксиния Михайлова, на Валентина Радинска (скоро ще представя изповедната й проза) и на Павлина Павлова, на Илеана Стоянова и на Юлия Дивизиева с виденията на сродните им души отвъд морета и океани. И пак давам думата на Людмила Калоянова: „Творбите докосват, извън обединяващата ги женска идентичност, универсални проблеми като междуличностни отношения, отчуждение, родина, семейство, емиграция, превръщайки поетичните образи в поразителни сцени на болка, тъга или всеотдайност.“&lt;/p&gt;

&lt;p&gt;==&lt;/p&gt;

&lt;p&gt;Подборът е безмилостен към съчинителството и към самодейността, а стиховете на самата съставителка, защитила докторска дисертация на тема женска идентичност и креативно писане, автор на представеното от мене в „книжните четвъртъци“ блестящо историко-културологично изследване „Между лавъра и кръста“, са и философски извисени, и преливащи от искрени чувства:&lt;/p&gt;

&lt;p&gt;==&lt;/p&gt;

&lt;p&gt;… отронена памет&lt;/p&gt;

&lt;p&gt;==&lt;/p&gt;

&lt;p&gt;ентропия на пренесени гени&lt;/p&gt;

&lt;p&gt;==&lt;/p&gt;

&lt;p&gt;парадокси на скъпо&lt;/p&gt;

&lt;p&gt;==&lt;/p&gt;

&lt;p&gt;платената свобода&lt;/p&gt;

&lt;p&gt;==&lt;/p&gt;

&lt;p&gt;Скъпо платената свобода не просто на измъкналите се от политическия гнет индивиди, но и на осъзнаващите отговорността си в трагичния модерен свят жени: майки, интелектуалки, поетеси, белетристки. Изданието на алманаха е истински шедьовър на полиграфията с незабравимите картини на Кина Бъговска, страхотна художничка, директор и основател на Българо-американския център за културно наследство в Чикаго, с въздействащата корица на Христо Христов, с въздишката на дългогодишната преподавателка по литература в Комплутенския университет в Мадрид Живка Балтаджиева: „Да се съберем, макар и на книга, разпилените!“. Ще завършва представянето на тома с финала на стихотворението „Да пребродиш стиха в полунощ“ от Балтаджиева – той е съвършената поанта към нещо, което винаги ще има продължение:&lt;/p&gt;

&lt;p&gt;==&lt;/p&gt;

&lt;p&gt;Между моста на Бруклин, Ню Йорк,&lt;/p&gt;

&lt;p&gt;==&lt;/p&gt;

&lt;p&gt;моста на французите, Мадрид и Лъвов мост, София&lt;/p&gt;

&lt;p&gt;==&lt;/p&gt;

&lt;p&gt;ще обичаш непознатото, спомненото,&lt;/p&gt;

&lt;p&gt;==&lt;/p&gt;

&lt;p&gt;непроницаемото,&lt;/p&gt;

&lt;p&gt;==&lt;/p&gt;

&lt;p&gt;близкото и досадно баналното. Кое от тях&lt;/p&gt;

&lt;p&gt;==&lt;/p&gt;

&lt;p&gt;няма да те боли? Кой живот&lt;/p&gt;

&lt;p&gt;==&lt;/p&gt;

&lt;p&gt;ще откажеш? Ще се завърнеш&lt;/p&gt;

&lt;p&gt;==&lt;/p&gt;

&lt;p&gt;къде? Ще се завърнеш?&lt;/p&gt;

&lt;p&gt;==&lt;/p&gt;

&lt;p&gt;В отговор на тези въпроси продължавам с още две, напълно различни и като звучене, и като светоусещане български поетични книги, всяка от които ще намери място в чувствителните ни души.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/2b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Издателство „Жанет 45“ за първи път дава думата на специализантката от Кьолнския университет и преводачка от английски &lt;strong&gt;Гергана Панчева&lt;/strong&gt;. Тя на два пъти, през 2011 и през 2012 г., е печелила Националния младежки конкурс за поезия „Веселин Ханчев“. Нейна редакторка е голямата ни поетеса Надежда Радулова, която представя дебютантката с думите: „Лиричният глас одрасква читателя леко, но достатъчно, за да нарани погледа, да разлюлее видимото, да извади на бял свят уж пренебрежимите дисфункции в общуването, баналния ужас на всекидневието, все по-трудно възможната близост.“&lt;/p&gt;

&lt;p&gt;==&lt;/p&gt;

&lt;p&gt;Радулова открива в стиховете „усещане за апокалипсис – не филхармонично тътнещ, а по-скоро сюрреалистично визуален“. Дали пък не приписва на Гергана Панчева нещо от собственото си светоусещане? Точно с подобни думи бих описал въздействието на поезията на самата Радулова. Онова, което най-силно ме привлече към поетиката в поетичната книга &lt;strong&gt;„След дланите“&lt;/strong&gt;, е властването на иронията, която преобразява трагедията на битието.&lt;/p&gt;

&lt;p&gt;==&lt;/p&gt;

&lt;p&gt;„Смес от всички нелепи / сцени на полуреалното“ – трудно е да се постигне нещо такова и авторът да не изглежда преднамерен, но общуването с Панчева е изключително естествено – още от първата изповед „Кръвна захар“: когато кръвната захар падне, било естествено жените да виждат „библейски образи в облаците“. Тя също е видяла „лика на Христос“, „защото не се храня нормално“. И страхотната поанта: „Все там съм се забравяла, / в облаците.“ Как да не й вярва човек след такова начало, как да не се вслуша в „скърцащите по различен начин врати“, как да не се съгласи с „погнусата й от правите линии“?&lt;/p&gt;

&lt;p&gt;==&lt;/p&gt;

&lt;p&gt;Апокалипсисът на Гергана Панчева не ни води до геената огнена, а „ширналата се пред нас безпътица“ и изплъзващият се Смисъл, дори съвсем слабите „жизнени показатели“ не ни потискат безмилостно. Не, тя никога няма да се изгуби в „недомислен екшън“: „Гвоздеи нормалност. / Ковем по себе си. / Забийте по един / във всяка длан.“ Едно от най-съвършените стихотворения, които съм чел напоследък. Ще ми се да го видя изписано по спирките на метрото, за да поспрат за миг хората в забързания си бяг и да се замислят. „И двойно повече пътища / ще зейнат помежду ни.“ Сякаш самият Камю е изрекъл тези думи – те са квинтесенцията на „Чужденецът“ и на „Чумата“ – зейналите бездни на отчуждението са и пътища към стигматите – кървящите рани за изцеление по телата ни.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/3b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Коренно различна е &lt;strong&gt;Павлина Павлова&lt;/strong&gt;. Тя ни залива с романи, новели, стихове, а свръхинтелектуалците като че не я приемат. Но хиляди хора имат огромна необходимост от привидно класическия й стих, от философските й романи, напълно чужди на модернистичните изблици. Когато навлезете в поетичния й свят, ще се докоснете до форми напълно забравени и даже презрени от „поетите на утрешния ден“ – за тях акромонограмата, строфичен анжамбман, анастрофа, летризъм, панторим, касида, епифора, александрин, терцина, сонетен венец са анахронизми. Може би затова в едно огромно по обем изследване на поетичните тенденции от края на миналия и началото на този век дори не срещнах имената на Кирил Кадийски, на Иван Бориславов, на Павлина Павлова и на още малцина верни рицари на класическия стих.&lt;/p&gt;

&lt;p&gt;==&lt;/p&gt;

&lt;p&gt;Подозирам, че повечето „модернисти“ не само не познават подобни художествени средства, но са и безсилни да се справят с тях. Преди трийсетина години един мастит критик обвини млад художник-абстракционист, че нямал представа от истинско рисуване. Тогава живописеца извади от някъде етюдите си от студентските години – и пред очите ни оживяха невероятни образи на грохнали старци, на големи женски тела, на впиващи се в лицата ни тревожни очи. „Така съм започнал“ – каза тихо той и маститият критик – прави му чест! – се поклони.&lt;/p&gt;

&lt;p&gt;==&lt;/p&gt;

&lt;p&gt;За съжаление днес това е почти невъзможно. Онова, което с лекота можеха да сторят Георги Рупчев, Иван Методиев, Румен Леонидов като че ли не е по силите на развихрилите се „бардове на постмодерното“. „Шепот на вечност“, антологията, включваща поезията на Павлина Павлова за периода от 1998 до 2004 г. е вик за приемственост между поколенията. Уви, възприемам го повече като вик между глухи, макар много от идеите и образите на Павлова да са истински модерни и надвременни. Този том е пиршество на сонети, а починалият наскоро рицар на българската словесност Атанас Ванчев дьо Траси пише: „Сонетният й венец „Ключът към безсмъртието“ е наистина венец и на книгата, и на досегашното й творчество. Той е синтез на мъдростта и чувствата. От него блика красота и мощ.“ Не си правя никакви илюзии, че „порокът“ да ценя и класическото, и модерното отблъсква от текстовете ми фанатиците на изтънчените литературни ребуси. Въздействат ми силно и красивите словесни концерти, омагьосващи ни със силни чувства и с неподправена сетивност, и лабиринтите на отнасящата ни в страната на сънищата и кошмарите мисъл. Павлина Павлова е изразила нещо подобно в сонета „Три-един-ство“:&lt;/p&gt;

&lt;p&gt;==&lt;/p&gt;

&lt;p&gt;Когато има разум, чувство, воля&lt;/p&gt;

&lt;p&gt;==&lt;/p&gt;

&lt;p&gt;и мъдрата змия обвива ствола,&lt;/p&gt;

&lt;p&gt;==&lt;/p&gt;

&lt;p&gt;би трябвало душата да ликува&lt;/p&gt;

&lt;p&gt;==&lt;/p&gt;

&lt;p&gt;и в мир благословен на тържествува.&lt;/p&gt;

&lt;p&gt;==&lt;/p&gt;

&lt;p&gt;Ала в живота вечно става драма –&lt;/p&gt;

&lt;p&gt;==&lt;/p&gt;

&lt;p&gt;щом има чувство, разум вече няма.&lt;/p&gt;

&lt;p&gt;==&lt;/p&gt;

&lt;p&gt;Но волята без разум губи смисъл,&lt;/p&gt;

&lt;p&gt;==&lt;/p&gt;

&lt;p&gt;а с триединство Бог ни е орисал.&lt;/p&gt;

&lt;p&gt;==&lt;/p&gt;

&lt;p&gt;Обичам да бродя сред рубаите й в „Под знака на овена“:&lt;/p&gt;

&lt;p&gt;==&lt;/p&gt;

&lt;p&gt;Орисана съм да будувам, когато всички други спят.&lt;/p&gt;

&lt;p&gt;==&lt;/p&gt;

&lt;p&gt;Аз цветни сънища сънувам, когато всички други спят.&lt;/p&gt;

&lt;p&gt;==&lt;/p&gt;

&lt;p&gt;По пътя Млечен се разхождам – Пегас е конят ми крилат.&lt;/p&gt;

&lt;p&gt;==&lt;/p&gt;

&lt;p&gt;И нови светове откривам, когато всички други спят.&lt;/p&gt;

&lt;p&gt;==&lt;/p&gt;

&lt;p&gt;Поемата „Към върха на света“ с подзаглавие „Човешката одисея“ и цикълът „Диктатура на времето“ заслужават сериозен, дълбок анализ. Напълно съм съгласен, че не всичко в тях е напълно равностойно, но тези неподправени изповеди са предназначени не за шепа избраници, а за всички, отворили сърцата си за големите въпроси на епохата, за красотата и значимостта на вечните ценности:&lt;/p&gt;

&lt;p&gt;==&lt;/p&gt;

&lt;p&gt;Ще откриеш и тъмната, мрачна страна&lt;/p&gt;

&lt;p&gt;==&lt;/p&gt;

&lt;p&gt;на живота. Ще бъдеш съсипан.&lt;/p&gt;

&lt;p&gt;==&lt;/p&gt;

&lt;p&gt;Ще си гладен за тази духовна храна.&lt;/p&gt;

&lt;p&gt;==&lt;/p&gt;

&lt;p&gt;Кой ще каже дали си орисан&lt;/p&gt;

&lt;p&gt;==&lt;/p&gt;

&lt;p&gt;да преминеш до края на земните дни&lt;/p&gt;

&lt;p&gt;==&lt;/p&gt;

&lt;p&gt;омагьосан, подвластен и силен,&lt;/p&gt;

&lt;p&gt;==&lt;/p&gt;

&lt;p&gt;от любов да си млад и дори в старини&lt;/p&gt;

&lt;p&gt;==&lt;/p&gt;

&lt;p&gt;да приличаш на остров светлинен.&lt;/p&gt;

&lt;p&gt;==&lt;/p&gt;

&lt;p&gt;„Да приличаш на остров светлинен“ е дар Божи, да можеш да се оглеждаш както в „изпълнената с неочаквани контрасти“ картина на Салвадор Дали, така и в призрачно сияйните образи от корицата на Петър Ненов. Павлина Павлова е боец на доброто и на строежа на мостове, по които да преминат „вихрите от чувства“. Не й е лесно да бъде такава, каквато е, защото:&lt;/p&gt;

&lt;p&gt;==&lt;/p&gt;

&lt;p&gt;Сама съм.&lt;/p&gt;

&lt;p&gt;==&lt;/p&gt;

&lt;p&gt;Твърде тъжен факт,&lt;/p&gt;

&lt;p&gt;==&lt;/p&gt;

&lt;p&gt;когато бих могла да съм щастлива.&lt;/p&gt;

&lt;p&gt;==&lt;/p&gt;

&lt;p&gt;Но както охлюв, в своята черупка свит,&lt;/p&gt;

&lt;p&gt;==&lt;/p&gt;

&lt;p&gt;тъгувам, болна за човешки дефицит&lt;/p&gt;

&lt;p&gt;==&lt;/p&gt;

&lt;p&gt;и смътно чувствам как животът си отива…&lt;/p&gt;

&lt;p&gt;==&lt;/p&gt;

&lt;p&gt;Но воин като нея не се оставя в лапите на „времето – убиец“ и когато „самотата скръбна“ се мъчи да я удуши, тя си припомня – представя и пред нас – „възкръсващия Феникс“. Ето затова вече мога да разкрия името на младия художник, за когото говорих в началото на този текст – това е Иван Яхнаджиев, също като Павлина творец със сложна съдба, оплюван и носен на ръце. Тя усеща, че той й е сродна душа и завършва стиха си за него с думите:&lt;/p&gt;

&lt;p&gt;==&lt;/p&gt;

&lt;p&gt;Един художник през един отрязък време&lt;/p&gt;

&lt;p&gt;==&lt;/p&gt;

&lt;p&gt;Рисуваше портрет на поетеса.&lt;/p&gt;

&lt;p&gt;==&lt;/p&gt;

&lt;p&gt;Портретът оживя, моделът в него скри се&lt;/p&gt;

&lt;p&gt;==&lt;/p&gt;

&lt;p&gt;И всичко към небето се възнесе.&lt;/p&gt;

&lt;p&gt;==&lt;/p&gt;

&lt;p&gt;Време е да се научим да разчитаме посланията на оживелите портрети и да не съдим различните форми на изкуството, стига те да ни носят познание, емпатия и надежда за възкресение.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/4b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Сред съвременните ни белетристки винаги съм отделял огромно внимание на Силвия Томова. Срещал съм различни мнения за творбите й, сблъсквал съм се с непримирима неприязън към социалната й чувствителност, но за мене романите „Тит от Никомедия“, „Печатарят“, „Грохот“ и „Милост за приятелите“ са сред най-силните и най-въздействащите произведения, създадени у нас през 21 век. Почти бяхме забравили проницателността на Силвия Томова за интимните отношения между съвременниците, представена блестящо в тома с разкази „Добър ден, Р.“, появил се преди почти 20 години, в началото на пътя й. През 2010 тя отново демонстрира брилянтна разказваческа техника в „Черни маслини и двама мъже“.&lt;/p&gt;

&lt;p&gt;==&lt;/p&gt;

&lt;p&gt;В една рецензия за „Добър ден, Р.“ Ваня Клечарова представя героите в разказите на Томова като „тихи, мълчаливи, говорещи, творящи своя и нечии други светове в и извън себе си“ и определя писането на белетристката като „подкожно“ – „писане, биващо на ръба“. А в ранното си стихотворение „Убодено“ Силвия прошепва, че „нещата – това са здрачът след нощта, заревото, вплетеният намек за деня…“, а разказът, дал името си на нейния дебют, завършва така: „А после, когато мократа нощ премине, и тъмнината зад стъклата се спука, взрян в уморената си сянка върху ребрата на паркета, Р. ще си каже, че светът, целият, с хиените, съсъка, вятъра, момчетата, стоманения вкус на „Маргарита“, хладната кожа на другите, целият свят, всичко, едва сега започва.“&lt;/p&gt;

&lt;p&gt;==&lt;/p&gt;

&lt;p&gt;Всичко обаче продължава в &lt;strong&gt;„Уважаема госпожо!“&lt;/strong&gt;, новият взрив на таланта на разказвачката Силвия Томова, представен от издателство „Лексикон“. Трябва ли да говоря за „женското писане“, за преображенията на лишените от имена и местожителство герои, които сякаш летят с кабриото от възвишението на Мълхоланд Драйв и досущ приличат на виденията от филмите на Дейвид Линч. Повечето са с „диви сърца“ и са се впуснали ва-банк в „Божията игра“. Финалните изречения на разказа „Край на залозите“ обясняват всичко ( или нищо? – зависи как ще ги разберем! ): „Земното кълбо се завърта, прилича на пумпал, описващ елипса покрай някакво си слънце. Трак-подскок-трак. Някой е погълнал гравитацията и ние политаме от двете страни на кръга, за да стигнем, преградим и убием скоростта върху последния си шанс. Трак-подскок-трак.“&lt;/p&gt;

&lt;p&gt;==&lt;/p&gt;

&lt;p&gt;Наистина, в прозата на Силвия Томова сякаш някой е „погълнал гравитацията“, времената се смесват, противоположностите се събират, миналото и бъдещето се срещат. Някъде бях чел, че в ранната си младост писателката имала намерение да стане актриса – днес тя е актриса – вълшебница, която се превъплъщава в „жената, която си отива“, в „изкормвачът“, даже в „пощенска пратка“… Струва ми се, че от тези разкази не биха се срамували нито Силвия Плат, нито Алис Мънро, нито дори Вирджиния Улф… Но те са си на Силвия Томова, която ни освобождава от „интуиция, която подвежда“, от „надежда, която се сгромолясва“ – води ни безстрашно из „града кратер“, в който успява да „подуши копнежите на всички души“ – на погубените и на спасените.&lt;/p&gt;

&lt;p&gt;==&lt;/p&gt;

&lt;p&gt;Продължаваме в орбитата на превежданите по цял свят знаменитости на перото. Преди да попаднем сред „добрите вещици“ на Исабел Алиенде и сред „буболечките в кревата“ на Катрин Панкол, заедно с Емма Мериът да извикаме „Да живеят кралиците!“.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/5b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;В новото издание на „Прозорец“ Емма Мериът, известна като летописец на историята в сериала „Имението Даунтън“ и автор на бестселърите „Светът на панаира на суетата“, „Всички факти, които се оказаха митове“ и на още пет-шест документални произведения, сред които блести „Всичко, което вие (и министър-председателят) трябва да знаете за Великобритания“, ни повежда из живописната и доста зловеща галерия на могъщите и жестоки владетелки, позабравени от историците.&lt;/p&gt;

&lt;p&gt;==&lt;/p&gt;

&lt;p&gt;Една от най-влиятелните жени във Византия, съпругата на Юстиниан I - Теодора, изминава дълъг път от дъщеря на пазач, през циркова актриса и куртизанка, за да омагьоса императора, та той да я остави да води кореспонденцията с чуждестранните венценосци и да приема посланици. Тя има решаващата дума за превръщането на Константинопол в един от най-величествените градове в света. Не по-малко интересна е дъщерята на Петър I, една от най-красивите жени в Руската империя. Елисавета сама положила короната на главата си в катедралата „Успение Богородично“ през февруари 1742 г. и била запомнена с баловете на „метаморфозите“, като се разпоредила: „Дамите да бъдат облечени в мъжки дрехи, а мъжете – в женски, с каквито разполагат – кринолини, кафтани или пеньоари.“ Любовникът й Иван Шувалов едва навършил осемнайсет години, когато тя вече била на четиридесет – той основал Московския университет и Художествената академия, положил началото на живописната и литературна колекция на Ермитажа.&lt;/p&gt;

&lt;p&gt;==&lt;/p&gt;

&lt;p&gt;Струва си сами да преминете през този пъстър паноптикум от необикновени портрети на властни жени. Само ще отбележа да не пропуснете националната героиня на Ангола, кралицата от 17 век Нзинга, която безстрашно се противопоставила на холандските колонизатори, които толкова я намразили, че разпространявали слухове за 60-те мъже в харема й, а когато слухът стигнал до маркиз дьо Сад, във „Философия в будоара“ той описал как тя умъртвявала всеки любовник след прекараната с него нощ – ето ви отмъщението за мъките на Шехерезада! Преводач на книгата е Мариана Панова, а елегантният дизайн на корицата се дължи на Анна Георгиева.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/6b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;По време на принудителната изолация заради пандемията &lt;strong&gt;Исабел Алиенде&lt;/strong&gt; намира отдушник в отдавна замисленото есеистично съчинение за мястото и ролята на жените в обществото &lt;strong&gt;“На жените с обич”&lt;/strong&gt;. Известна като пламенна поддръжничка на „феминистката революция“, знаменитата чилийка започва с признанието, че е била „феминистка още в детската градина“, тъй като стояла неотстъпно до майка си Панчита, изоставена от съпруга си с две малки деца плюс новородено пеленаче на ръце. Подобно на балканските нрави, в Чили мачизмът е пълновластен, а жените са „покорни жертви, лишени от средства и право на глас“.&lt;/p&gt;

&lt;p&gt;==&lt;/p&gt;

&lt;p&gt;На шест години Исабел е изгонена от колежа на германските монахини за неподчинение - според нея истината е защото я възприемат като дете на самотна майка с три деца. От Панчита тя ще научи, че дори когато е крайно уязвима и отчаяна, трябва да се бори за самостоятелност и да развива потенциала си. Но същевременно вярва в хармоничните връзки, тъй като обичта между пастрока й и нейната майка ще продължи цели седемдесет години. Това всъщност е залогът за виждането на Алиенде за феминизма, като за явление, което няма нищо общо с фанатизма и с омразата към мъжете. Напълно съм съгласен с вярването й, че борбата за еманципация на жените е борба за справедливост, за признаване на другостта, но не и за нейното натрапване. И най-важното: „Колкото по-дълго живея, толкова съм по-доволна от това, че принадлежа към моя пол, най-вече защото родих Паула и Николас; това несравнимо преживяване, до което мъжете засега нямат достъп, озари моето съществуване.“&lt;/p&gt;

&lt;p&gt;==&lt;/p&gt;

&lt;p&gt;Възхищавам й се и защото е твърдо убедена, че „еманципацията не е несъвместима с женствеността“. Тя яростно защитава и правото на жената да изпитва наслада, а намерението й да живее активно докрай и да умре с достойнство и успява да отговори на фанатиците с чувство за хумор: „Културата превъзнася любовта като нещо най-велико и ние доброволно падаме в този сладостен капан по вина на тумора, който носим в мозъка си. Аз не съм изключение, моят тумор е от най-злокачествените.“&lt;/p&gt;

&lt;p&gt;==&lt;/p&gt;

&lt;p&gt;Ето как идеята за феминизма се освобождава от фаталните наслоения на злобата, на мъжемразството, на отричането на майчиния инстинкт и в крайна сметка ни отвежда до постулати, които трябва да бъдат нещо като библейски заповеди за нормалния съвременен човек: „Искаме свят, в който има красота, не само онази, която се улавя със сетивата, а и онази, която се усеща с открито сърце и с ясно съзнание. Искаме много чиста планета, защитена от всякакъв вид насилие. Искаме уравновесена, устойчива цивилизация, почиваща на уважението помежду ни, към другите живи същества и към природата. Искаме равноправна и справедлива цивилизация, без дискриминация по пол, раса, класа, възраст или по всякакъв друг разделящ ни признак. Искаме свят, изпълнен с обич, в който господстват мирът, съпричастието, почтеността, истината и състраданието.“&lt;/p&gt;

&lt;p&gt;==&lt;/p&gt;

&lt;p&gt;Може би точно заради тези прости, но изпълнени с емпатия и с хуманизъм думички налагащите „новоезика“ сноби възприемат Исабел Алиенде като „втора класа“ писател. Но нея ще я четат милиони и ще гледат филмите по нейните произведения. Тя ни призовава когато коронавирусът отмине, да изпълзим от бърлогите си и да се опитаме да заживеем нормално, по нови закони, сред които няма да има място за насилие и за догми. Трябва да благодарим на „Колибри“ за бързата ни среща с „На жените с обич“, а на Катя Диманова за чудесния превод от испански.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/7b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;И следващата книга е на „Колибри“, а &lt;strong&gt;Катрин Панкол&lt;/strong&gt; е сред най-популярните френски писатели по света. Може би отстъпва по слава само на Амели Нотомб. Родена е в Мароко – в Казабланка, точно дванайсет години след появата на едноименния филм. Баща й строи язовири и сгради, семейството се връща в Париж, когато момиченцето е на пет години и също като родителите на Алиенде се разделят. Учи литература в университета в Нантер, а през 1973 г. се прославя като автор на текста „Меланхолия“ на Шийла, която превзема върховете на класациите. Пробва перото си като журналистка в „Пари Мач“ и в „Космополитен“. От първия й роман се продават повече от 300 000 копия. Това се случва през 1979 г., когато тя взема решение да замине за Ню Йорк. Взема уроци по творческо писане в Колумбийския университет. Остава в САЩ осем години, омъжва се, ражда две деца, после се развежда и през 1991 г. се връща във Франция.&lt;/p&gt;

&lt;p&gt;==&lt;/p&gt;

&lt;p&gt;Фурорът идва с „Жълтите очи на крокодилите“, начало на популярната и у нас поредица. Романът е преведен на 31 езика, тиражът му надхвърля два милиона, получава наградата на читателите в Германия, приза за съвременна литература в Русия. През 2014 г. повтаря успеха си с новата трилогия „Muchachas“. Според критика от „Фигаро“ Ерик Нойхоф „векът лепне по кожата на героите й“. Писателят Патрик Бесон обаче се подиграва с заглавията на Панкол и предлага следващият й роман да се нарича „Бобът не се вари сам в тигана“. Арно Вивиан смята, че 19-те романа на белетристката са най-точното определение за плажна книга.&lt;/p&gt;

&lt;p&gt;==&lt;/p&gt;

&lt;p&gt;Вероятно истината е някъде по средата. Струва ми се, че тя сякаш е решила да продължи поредицата „Ейглетиерови“ на Анри Троая. Многотомният семеен роман има богати традиции във Франция и винаги е бил повод за разногласия. От „Ругон Макарови“ на Зола, през „Семейство Тибо“ на Роже дьо Гар, та до „Хората на добрата воля“ на Жул Ромен и сагата за Балтиморови на Жоел Дикер – това са все радващи се на огромен успех сред обикновените читатели произведения, които срещат упоритата съпротива на елитарната критика.&lt;/p&gt;

&lt;p&gt;==&lt;/p&gt;

&lt;p&gt;В същия ключ е решен и новият бестселър на Катрин Панкол &lt;strong&gt;„Буболечка в кревата“&lt;/strong&gt;, прекрасен превод на Галина Меламед. Тристате страници се четат на един дъх, а историята на младата биоложка Роз, която може и насън да ви разкаже всичко за „любовния живот на буболечките“, но е жестоко преследвана от комплекси и страхове в живота, не може да се освободи от „черната магия“ на властната си майка и затова не знае как да намери пътя към сърцето на колегата си Лео. Както напоследък стана модерно за някои от най-нашумелите френски писатели (най-вече за Гийом Мюсо и за Марк Леви), действието се пренася в САЩ (може би това е трик за осигуряване на продажби отвъд Океана), а изненадите в сюжета са впечатляващи, тъй като ние, хората, винаги ще се вълнуваме от темата за борбата срещу рака.&lt;/p&gt;

&lt;p&gt;==&lt;/p&gt;

&lt;p&gt;Така или иначе, трудно ми е да намеря в прозата на Катрин Панкол някакво превъзходство пред постигнатото от споменатата по-горе Силвия Томова, от Керана Ангелова, от Теодора Димова… Но още по-жестоко би било да я сравня с Георги Господинов или с Алек Попов. Да, трябва да има равенство, а и сред мъжете, и сред жените си има върхове и плата. В сравнение с нашите „женски“ върхове, Панкол ми прилича повече на плато. Навярно е прекалено, но единици са онези, които умеят да пишат като Маргарет Атууд, канадката, която не мога да си обясня защо все още не е получила Нобеловата награда.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/8b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Сетих се за нея, защото следващата книга &lt;strong&gt;„Страстната година“ от Ким Лигет&lt;/strong&gt; и критици, и читатели сравняват с „Разказът на прислужничката“. Признавам, че по-уместни ми изглеждат паралелите с „Игрите на глада“ на Сюзън Колинс. Дистопиите, или с други думи, „мрачните утопии“, в наши дни охотно се харчат, тъй като ни успокояват, че светът може да изглежда още по-враждебен и зловещ, отколкото е.&lt;/p&gt;

&lt;p&gt;==&lt;/p&gt;

&lt;p&gt;Ким Лигет – по американски модел – е сменила безброй професии: ронила е царевици за пуканки, посрещала е гости в ресторант, била е аниматор в старчески дом, изявявала се е като учителка по рисуване и като туристически агент. Идеята й хрумнала преди шест години на една гара, където наблюдава около четиринайсетгодишно момиче, високо и слабо, на ръба на женствеността, което излъчвало някаква магическа енергия. Родителите й я изпращали - след–ваканцията – в интернат и докато й махали за сбогом, Ким Лигет открила облекчение по лицата им. Тогава младата писателка си прошепнала: „Какви са нещата, които правим с младите момичета!“. И се ражда историята на хлапачките от окръг Гарнър, които биват изпращани в изгнание, когато навършат 16 години.&lt;/p&gt;

&lt;p&gt;==&lt;/p&gt;

&lt;p&gt;Белетристката напълно променя дневния си график, става рано призори и работи по 18 часа. Историята я поглъща. И ето че сега, заедно с американската актриса и режисьорка Елизабет Банкс, работят над екранизацията на „Страстната година“. Романът е издаден на български от „Егмонт“ в превода на Йоана Гацова. Тиърни Джеймс очаква с огромно нетърпение приключението да се откъсне от близките си, но се оказва, че във въображаемия свят има много повече насилие и принуда, отколкото в действителността. „Имах чувството, че постепенно губя връзка с реалността, с времето – дори в факта, че съм човешко същество… През всичките онези години у дома бях чакала истинския ми живот да започне, но се бе оказало, че истинският ми живот е бил именно тогава и че никога няма да стане по-добре.“&lt;/p&gt;

&lt;p&gt;==&lt;/p&gt;

&lt;p&gt;Идеята несъмнено е интересна, нищо чудно тийнейджърите да гледат филма със зяпнали устни, но това не избавя образите и сюжетните линии от вторичност. Повторенията в царството на дистопиите започват да нарастват лавинообразно, също както и историите за вампирите. Докато ни втръснат. А и се очертава бум на готическите истории за помитащи човечеството пандемии. Разбира се, дано си останат в добре скалъпените занаятчийски романи.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/9b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Джейн Харпър&lt;/strong&gt; е австралийка, но е родена през 1980 г. в Манчестър. Семейството й се премества на другия континент, когато момичето е на осем години. Живеят в предградие на Мелбърн и придобива австралийско гражданство. Но се завръща във Великобритания и завършва английска литература в университета в Кент. След това се отдава на журналистика, а през 2008 г. продължава да упражнява тази професия в Мелбърн. През 2016 г. изгрява като звезда на трилъра „Сушата“ – разказ за федерален агент, който се завръща в родния си град, за да разследва тайнствената смърт на приятел от детството. Другото й значимо постижение е „В дивата пустош“, в което Фолк отново се вихри и разследва изчезването на жена, която е била негов таен сътрудник за разкриването на финансови престъпления в голяма компания.&lt;/p&gt;

&lt;p&gt;==&lt;/p&gt;

&lt;p&gt;Издателство „Хермес“ има верни сетива за нетрадиционните четива. В това отношение и третият трилър на Харпър „Изгубеният“ напълно заслужава суперлативите. Актрисата Рийз Уидърспун с право си го е харесала, а австралийската книжна индустрия го обявява за роман на годината. Харпър получава и много ценната „Златна кама“ на писателите на криминални романи във Великобритания, както и приза на австралийските независими писатели.&lt;/p&gt;

&lt;p&gt;==&lt;/p&gt;

&lt;p&gt;„Изгубеният“, също като предишните й трилъри, не е обикновено криминале, а проникване в кошмарите на човешкото съзнание, което се случва сред почти лунния пейзаж на австралийската пустош. Двама братя фермери, чиито земи са разделени от висока ограда, напълно са се отчуждили. Но ето че в краката им лежи мъртъв третия брат. Защо е тръгнал в неизвестна посока без вода, без храна и без телефон или радиопредавател. Самоубийство ли е това? От кутията на Пандора една след друго изпълзяват семейните тайни, довели до трагичната развръзка. Криминалното разследване не е самоцел, то ни отвежда към размисли за изолацията, за корените на предателството, за бездната между поколенията. Преводачът Коста Сивов умело ни води сред призраците от австралийската обгорена от жегите земя. Трилър, който доставя повече от удоволствие и ни води към осмисляне на семейните и родовите връзки.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/10b.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;Оставих за накрая книга на „Сиела“, която за себе си нарекох „историята на Павлик Морозов“ на нов глас. Племенницата на Доналд Тръмп &lt;strong&gt;Мери Л. Тръмп&lt;/strong&gt; се включва свръхактивно в хора срещу бившия вече президент на САЩ с пасквила &lt;strong&gt;„Твърде много, никога достатъчно“&lt;/strong&gt; с подзаглавие „Как семейството ми създаде най-опасния човек на света“. Не ме разбирайте криво, нямам намерение да обсъждам качествата или недостатъците на Тръмп. Просто не мога да приема факта, че кръвни роднини се изправят един срещу друг и преподавателката по травма, психопатология и психология на развитието, която живее с дъщеря си в Ню Йорк, е решила да напише донос срещу по-малкия брат на лелите си Мериан и Елизабет.&lt;/p&gt;

&lt;p&gt;==&lt;/p&gt;

&lt;p&gt;По недопустим начин тя ни въвежда в Светая светих на семейството, за да разказва омерзителни подробности от всекидневието на Доналд, говори за „социопатията“ на дядо си, за болестите на баба си. Лепва на президента етикета „нарцистично разстройство на личността“, сипе подробности за анормалното му поведение, без да скрива озлоблението си, че той бил „унищожил баща й“. Както знаете, всяко обвинение трябва да понесе и аргументите на другата страна, но издателите на Мери нямат такова намерение. Междувременно тя признава, че е сътрудничила старателно в написването на книгата му „Изкуството да се завърнеш“ и оттогава са започнали скандалите между тях. Сега обаче, както твърди, решила да не му позволи „да унищожи страната“.&lt;/p&gt;

&lt;p&gt;==&lt;/p&gt;

&lt;p&gt;Аргументите на Павлик Морозов са малко по-безобидни, но и двамата „безстрашно“ посочват врага на народа. Племенницата ни внушава, че „уникалните лични недостатъци“ на „жестокия егоист“ допринесли да бъде манипулиран от „по-умни и по-влиятелни от него хора“, като Владимир Путин и Ким Чен Ун. Не разбирам само едно – защо трябва да ни бъдат поднасяни подобни миришещи на лошо доноси – малко ли са аналитичните критични трудове за президентството на Доналд Тръмп, написани от сериозни политически анализатори и от разследващи журналисти?&lt;/p&gt;

&lt;p&gt;==&lt;/p&gt;

&lt;p&gt;Време е да се разделим. Струва ми се, отново се натрупаха немалко теми за размисъл и възможности да бъда разкритикуван остро или пък да си спечеля нови интелектуални приятели. Накрая категорично заявявам едно – нямам намерение да крия убежденията си, за да се харесвам. Не понасям черно-белия свят и се опитвам да откривам драматизма във всяка докоснала се до разума и до сърцето ми творба.&lt;/p&gt;
</description>
        <pubDate>Fri, 05 Mar 2021 00:00:00 +0000</pubDate>
        <link>/kolonkata-na-georgi-cankov/2021/03/05/11-12-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%B8%D1%81%D0%B0%D0%B1%D0%B5%D0%BB-%D0%B0%D0%BB%D0%B8%D0%B5%D0%BD%D0%B4%D0%B5-%D1%81%D0%B8%D0%BB%D0%B2%D0%B8%D1%8F-%D1%82%D0%BE%D0%BC%D0%BE%D0%B2%D0%B0-%D0%BA%D0%B0%D1%82%D1%80%D0%B8%D0%BD-%D0%BF%D0%B0%D0%BD%D0%BA%D0%BE%D0%BB-%D0%B8-%D0%BE%D1%89%D0%B5-%D0%BA%D0%BD%D0%B8%D0%B3%D0%B8-%D0%BE%D1%82-%D0%B6%D0%B5%D0%BD%D0%B8.html</link>
        <guid isPermaLink="true">/kolonkata-na-georgi-cankov/2021/03/05/11-12-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%86%D0%B0%D0%BD%D0%BA%D0%BE%D0%B2-%D0%B8%D1%81%D0%B0%D0%B1%D0%B5%D0%BB-%D0%B0%D0%BB%D0%B8%D0%B5%D0%BD%D0%B4%D0%B5-%D1%81%D0%B8%D0%BB%D0%B2%D0%B8%D1%8F-%D1%82%D0%BE%D0%BC%D0%BE%D0%B2%D0%B0-%D0%BA%D0%B0%D1%82%D1%80%D0%B8%D0%BD-%D0%BF%D0%B0%D0%BD%D0%BA%D0%BE%D0%BB-%D0%B8-%D0%BE%D1%89%D0%B5-%D0%BA%D0%BD%D0%B8%D0%B3%D0%B8-%D0%BE%D1%82-%D0%B6%D0%B5%D0%BD%D0%B8.html</guid>
        
        <category>Катрин Панкол</category>
        
        <category>Исабел Алиенде</category>
        
        <category>Силвия Томова</category>
        
        <category>Любослов</category>
        
        <category>Джейн Харпър</category>
        
        <category>Гергана Панчева</category>
        
        <category>Павлина Павлова</category>
        
        <category>Ким Лигет</category>
        
        <category>Емма Мериът</category>
        
        <category>Мери л. Тръмп</category>
        
        
        <category>kolonkata-na-georgi-cankov</category>
        
      </item>
    
  </channel>
</rss>
