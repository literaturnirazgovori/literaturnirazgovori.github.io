<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Tue, 17 Nov 2020 10:21:36 +0000</pubDate>
    <lastBuildDate>Tue, 17 Nov 2020 10:21:36 +0000</lastBuildDate>
    <generator>Jekyll v3.8.6</generator>
    
      <item>
        <title>Иван Станков за безкрайната неповторимост на малкия живот в голямата литература</title>
        <description>&lt;p&gt;Това интервю трябваше да бъде преди всичко разходка по новата книга на Иван Станков “Вечерна сватба” (&lt;a href=&quot;https://literaturnirazgovori.com/newbooks/2020/10/23/09-55-%D0%B4%D0%B5%D0%B2%D0%B5%D1%82-%D0%BB%D1%8E%D0%B1%D0%BE%D0%B2%D0%BD%D0%B8-%D0%B8%D1%81%D1%82%D0%BE%D1%80%D0%B8%D0%B8-%D0%BE%D1%82-%D1%81%D1%82%D0%B0%D1%80%D0%B8%D1%82%D0%B5-%D1%85%D1%80%D0%BE%D0%BD%D0%B8%D0%BA%D0%B8-%D0%BE%D0%B6%D0%B8%D0%B2%D1%8F%D0%B2%D0%B0%D1%82-%D0%B2-%D0%BD%D0%BE%D0%B2%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%B8%D0%B2%D0%B0%D0%BD-%D1%81%D1%82%D0%B0%D0%BD%D0%BA%D0%BE%D0%B2.html&quot;&gt;виж тук за нея&lt;/a&gt;) - девет разказа за любовта, ситуирани във времето между двете световни войни в Русе, но се превърна в един екзистенциален разговор по важните житейски теми, в своеобразна писателска изповед, която съвсем не претендира за мъдрост. Разговор с автор, убеден, че и в най-незначителния човек, онзи от правостоящите в киносалона на историята, има нещо неповторимо и безкрайно, че любовта и смъртта са в двата края на човешкия спектър, където се приютява литературата в опита си сама да утеши, че несигурният финал отразява неяснотата на човешкото настояще и е проява на милост към читателя. Прочетете цялото интервю:&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Деветте разказа от “Вечерна сватба” ни връщат в годините между двете войни, но за да ни разкажат едни всъщност вечни истории, в които конкретното време е само декор. И все пак какво има в този конкретен декор, което го няма в нашето време и което ви привлече да го изберете?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В подготовката си за „Вечерна сватба“ тръгнах назад, за да напусна собственото си време. Надеждата ми беше, че там ще заваря някакъв друг свят, от който ще си открадна десетина благородни разбойнически любовни истории и ще се върна набързо обратно, за да ги преразкажа със свои думички. Правено е в литературата много пъти, включително и в българската. Ако съм писател, си казвах, трябва да стане. Ако ли не, значи не съм писател, а разказвач на небивалици само от собствения ми живот.&lt;/p&gt;

&lt;p&gt;==&lt;/p&gt;

&lt;p&gt;Познавах междувоенния период като литературен и донякъде историко-политически. Литературният поглед ми бе създал особен възторг към онова време поради високата концентрация на големи писателски имена. Това бе възторг с вкус на носталгия по нещо неживяно. При слизането обаче в тогавашния всекидневен живот през старите вестници – при хляба, при виното, при дрехите, при данъците, при павирането на улиците, при водоснабдяването, при рекламите за шапки, дърва за огрев и нови филми по кината, при убийствата и самоубийствата, – изчезна усещането ми за „другост“.&lt;/p&gt;

&lt;p&gt;==&lt;/p&gt;

&lt;p&gt;Живях там почти две години, всеки ден. Събития, тогава предстоящи (например Олимпиадата в Берлин през 1936 г.), за мен бяха отдавна минали и все пак посрещнах олимпийския огън на гръцката и го изпратих до сръбската граница заедно с всички тогавашни българи. Ужасих се от смъртната присъдата на Кимон Георгиев, после чаках напрегнато помилването му от Особата. Четях речите на Бенито Мусолини и новините от войната в Абисиния. Следях дори цената на борсите на житото и на гроздето, чаках филмите с Чарли Чаплин в „Свети Георги“, киното с най-добрата озвучителна апаратура в цяла България. В ресторант „Тихият кът“ на високия бряг на Дунава си поръчвах и аз по една бира, докато слушам тогавашния оркестър, който свиреше „и джазова музика“. Така двата свята ми се сляха. И там, в миналото, вече нямаше нищо декоративно. Всичко ми беше станало „сегашно“. Като се замисля (навярно е от годините), всичко старо ми се вижда все по-живо и всичко ново – все по-декоративно. Но повечето неща – хората, животът им, вещите им дори – се повтарят.&lt;/p&gt;

&lt;p&gt;==&lt;/p&gt;

&lt;p&gt;Не можах да намеря благородните си разбойници с техните романтични любими. Но обикновени разбойници и убийци имаше. И самоубийци от любов имаше. И на едните, и на другите, трябваше да им измисля само живот (много по-лесно е, отколкото да им измисля смърт). И аз се опитах да ги уедря, да бъдат в някаква степен „легендаризирани“, без да се забелязва отдалеч. Трябваше да внимавам с мярата. Можеше всичко да излезе като букет цветя от крепонова хартия. Тогава ходенето ми „там“ щеше да бъде и излишно, и безсмислено. Не знам дали съм успял. Читателите ще кажат.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“В малкия живот няма нищо за разказване”, казва един от героите ви. За кой живот разказвате вие? И трудно ли е понякога ориентирането между малкото и голямото в живота ни?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Животът на всеки човек е малък. Не къс, а малък. Включително и на диктаторите, които са „правили“ голямата история. И в литературата е така. Няма нищо голямо в живота на Ханс Касторп от „Вълшебната планина“ на Томас Ман, нито в този на Грегор Замза на Кафка, нито на Патриарха от най-трудната книга на Маркес, нито на Леополд Блум, героя на Джойс.&lt;/p&gt;

&lt;p&gt;==&lt;/p&gt;

&lt;p&gt;Добрите книги винаги намират баланса на героите си между типичното и изключителното. Дори ако писателят гротескно превърне героя си в хлебарка. Да получиш нещо индивидуално, неповторимо и запомнящо се от смесването между реалност и измислица е най-трудното в писателския занаят. 
И в най-незначителния човек, онзи от правостоящите в киносалона на историята, има нещо неповторимо и безкрайно. Това би трябвало да е ясно на всички, поне от Гогол насам. Дали този невзрачен човечец ще стане на добра литература зависи само от писателската ръка, която държи лупата.&lt;/p&gt;

&lt;p&gt;==&lt;/p&gt;

&lt;p&gt;Иначе метафората „малък живот“ идва от едно от любимите ми стихотворения: „Далечно село – животът малък… / Цял ден гониш без път калта. / Камък до камък, камък до камък. / И най-накрая моят баща“. 
Предимствата на малкото, което оглежда (и отглежда!) в себе си голямото, е, че напреженията в него са по-големи. Малкото е по условие по-литературно. От голямата „Илиада“ много неща ще забравиш, но прощаването на Хектор с Андромаха не можеш. Мигар може да се сравни осеммилионната Богота, столицата на Колубмия, с Макондо и неговите няколкостотин жители?&lt;/p&gt;

&lt;p&gt;==&lt;/p&gt;

&lt;p&gt;Освен това ми се струва, че голямото винаги е умозрително построена молекула. А тя винаги се състои от малки атоми и от още по-малки елементарни частици. В своя свят човекът е фотон – елементарната частица на светлината. И като такава е невъобразимо сложен.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В трилогията ви разказите и героите бяха свързани, тук като че ли единствено градът, Русчук, е спойката. Докато обаче стигнем до последния разказ - “Зимите на Мичето”. Имате особен начин да слагате край на историите си без да осигурявате на читателя си завършек. И все пак в последния разказ изведнъж ни давате нещо като послеслов, ключ-разрешение на повечето сюжети дотогава, отговаряте на въпроса “какво е станало” с много от героите. Обяснете ни къде и как обикновено слагате точката в една история, както и въпросното решение от “Зимите на Мичето”.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Смятам, че категоричният финал на един разказ или роман е малко унизителен за читателя и го оставя заключен в описаната отвътре килия, в която авторът го е зарязал и е избягал. Докато некатегоричният финал издава известна несигурност на самия писател, дори когато разказаната история е абсолютно окръглена. Но мигар извън литературата, в света, има някаква сигурност?! Всяко настояще, преди да стане минало, е несигурно. А финалът на разказа е читателско настояще. В него трябва да бъде оставен малко въздух, независимо от емоцията на завършека. Ако краят на героя е неизбежен, мъча се да спася поне читателя, който го преживява, към него да проявя милост. Затова предпочитам финалните смислови многоточия. Читателят да прави с тях каквото си поиска.&lt;/p&gt;

&lt;p&gt;==&lt;/p&gt;

&lt;p&gt;В предишните ми три книги разказите искаха да бъдат нещо по-голямо и аз трябваше през цялото време да ги озаптявам, защото чувствах, че мисълта ми по природа не е романова. Не исках разказите ми да образуват романи, а книгите ми - трилогии. Много е претенциозно. Литературата поначало е една красива лъжа, а романът е най-голямата. В него има предварително заявена чрез жанра готовност да се имитира реалността. Има големи майстори в тази посока, но аз не съм от тях.&lt;/p&gt;

&lt;p&gt;==&lt;/p&gt;

&lt;p&gt;Разказите от „Вечерна сватба“ останаха до самия край верни на жанра си. Но героят на последния разказ, цивилен разследващ полицай, който епизодично се появяваше в част от другите разкази, реши да събере всичките си „случаи“, да ги осмисли като много важна част от живота си и да натовари отново книгата с някакво жанрово тежнение, надхвърлящо разказа. Той съши безпардонно листите на отделните разкази с бял романов конец, така че и тази ми книга увисна в междужанровото пространство – място, което неимоверно ми харесва. Мнозина от българските писатели са пребивавали тук (Й. Йовков, Й. Радичков и Васил Попов са достатъчни като пример). Явно всяка еднозначност и категоричност ме прави боязлив. Че то светът след 1905 г. целият се люлее от относителност!&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Пишете, че единствено любовта е по-страшна от смъртта. И действително: много от героите ви, неспособни да осъществят любовта си, избират смъртта, сякаш това е единствената следваща възможна стъпка. Какво прави тази стъпка толкова непосредствена и близка? Отменя ли силата на една любов повелите на морала? И още: ако погледнете в себе си, от кое сте се страхували и от кое сте боледували повече през живота си - от смъртта или от любовта?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Публичното говорене за любов и за смърт е неискрено. Понякога – пошло. Колкото лесни да изглеждат за описание, за разказване, толкова трудни са любовта и смъртта за осмисляне, за сериозно дискутиране. И двете са извън територията на ума. Има чувство за любов и чувство за смърт. Това са двете крайни точки на емоционалния ни спектър. Затова са неописуеми. Ето защо човечеството е ненаситно в опитите си да ги опише, а остава все в подножието им.&lt;/p&gt;

&lt;p&gt;==&lt;/p&gt;

&lt;p&gt;Иначе човешкият фразеологичен речник е пълен с фигури от типа „всяка любов е една малка смърт“ и пр. Но това е отново литература. Иначе „в живота“ това са двете най-лични, най-тъмни и най-непонятни теми, които дори със самите себе си трудно подхващаме. Навярно литературата затова стои неизменно при двете, за да спасява четящия човек, да му внушава, че и двете са извън него, че са лесно разрешими. Да, когато са извън нас, изглеждат така. Иначе и двете са неморални. И са телесни, без да имат своя собствена плът. Като паразити са – превземат набързо чуждото тяло и то горкото спира да диша.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Много от героините ви са жени, които “спират погледите”. Клише ли е фаталността на явно красивата жена? Няма ли нещо плакатно в нея? Или виждате тази красота по друг начин?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;По принцип имате право. Обаче в тази книга те трябваше да бъдат такива, за да се легендаризират по-лесно, красотата им да бъде леко нереална, неземна. Но всъщност много рядко съм си позволявал да ги опиша с повече от един-два детайла, извън очите. В българската литература има ослепителни красавици (да припомня само Елена Петрашева, Фани Хорн и Ирина Морева).&lt;/p&gt;

&lt;p&gt;==&lt;/p&gt;

&lt;p&gt;Моите предпочитания обаче са на страната не на красивата, а на „хубавата“ жена. Хубава по Йовковски, дето уж не се разбира какво именно й е хубавото, но не ти остават никакви съмнения относно хубостта й. В края на разказа „Албена“ въобще не можете да кажете как изглежда героинята. Така е и с Женда, и с Рада, и с Пауна, нищо че гимназията постоянно ни наливаше в главите несвършващата идея за „красотата“ у писателя. А плакатността не се дължи на красотата. И грозотата би могла да бъде плакатна, ако е двуизмерна, ако няма художествен обем. Квазимодо обаче е точно толкова неплакатен, колкото Есмералда.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Детството има особено силно присъствие в прозата ви - пространство на какво е то? За един от героите си всъщност пишете “дали не беше си наумил да стане направо мъж, без да е бил дете” - възможен ли е подобен скок във възрастта, в опита, или нещо повече - подобно съжителство на две възрасти в човека?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Има национални литератури, например румънската, в които през последните трийсет години направиха цяла вътрешна литература от това. У нас Георги Господинов често посяга към детството, при това не просто като тема, а като идея. На едно място дори казва, че има детство и смърт и по средата нищо. 
Аз вярвам в друго, може би защото съм малко по-възрастен от него. Човекът цял живот остава дете. Той дори умира като дете, защото не престава да изживява детството си като настояще. Не като спомен, а като жива сегашност. И причините за това са обективни.&lt;/p&gt;

&lt;p&gt;==&lt;/p&gt;

&lt;p&gt;Съзнанието на стареца си е същото негово детско съзнание, черницата е същата, зеленото е същото, врабците са същите, миризмата на пролетната пръст е същата, бавните снежинки на първия сняг са същите. И над всичко това: очите, които гледат целия този свят – сегашно-някогашен, – са същите, неговите очи. Очите на стареца-дете.&lt;/p&gt;

&lt;p&gt;==&lt;/p&gt;

&lt;p&gt;А изкривените прешлени и скърцащите стави са някаква нелепица, която трябва да се приеме. И тогава черницата, врабците и снежинките просто няма как да не бъдат същите. Следователно и старецът си е същият, същото онова малко хлапе при тях. Човекът е дете завинаги и навсякъде носи със себе си детството като място за криене, подобно на охлюва и неговата черупка. То е по-голямо от нас самите. То е голямата наша надежда: „Оставете децата да дохождат при Мене и не им пречете, защото на такива е царството Божие“.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Съзнавам, че това е наивен въпрос, но ако трябваше да обясните на дете “усещането за връх и за пропаст едновременно”, какво щяхте да му кажете?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Щях да му кажа: няма как да ти го обясня, защото живееш все още само на върха. А когато пораснеш, няма да имаш нужда да ти го обяснявам, защото вече ще си го почувствал. Ако е в по-големите класове, щях да му кажа: човешкият живот е графична сума от множество едновременни синусоиди – синусоидите на сърцето, на белия дроб, на любовта, на завистта, на страха, на събитията и случките. А самият човек е онази тънка абсцисна ос, около която трептят всички тези синусоиди. Колкото по-малко са едновременните върхове и пропасти, толкова по-дълга е абсцисата. В някои случаи дължината й може да достигне дори сто години.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Вярвате ли в близостта като в онова инстинктивно разпознаване (по тъгата) като при Васко и Виолета, които не са съвсем със всичкия си, или при Александър и Цвета, които си говорят чрез поезията? И - понеже плътта присъства в много от разказите - (безопасно) отделима ли е тя от близостта?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Много се притеснявам, когато се движа сред много хора. Почти всички преминават като незабелязани.  Изплъзват ми се, бягат ми. Обичам обаче да минавам покрай майка или баща с дете на ръце или в количка, да погледна тайно детето, да му се усмихна и то да ми отговори. Да влезем в най-вълшебния от всички контакти. Да се разпознаем, да се уважим, да се зачетем. Да бъдем близки за малко. Искам да спра при всекиго, да му кажа, че съм го забелязал, че го зачитам и допускам, че е дълбок като всеки друг човек. Но не мога. А добрите идиоти това правят – зачитат всички минувачи, искат да им станат близки за миг поне, недодялано се молят за близост.&lt;/p&gt;

&lt;p&gt;==&lt;/p&gt;

&lt;p&gt;Жаждата за близост навярно е най-старата човешка жажда. Самият Бог е разбрал това и е предприел онази операция с реброто на Адам. Ангелоподобната, безполова близост между Адам и Ева след отхапването на забранения плод отведнъж им се е видяла недостатъчна и на двамата. И са я превърнали в човешка, мъжо-женска споделена жажда. Много тежка райска грешка, за която заплащат с братоубийството на синовете си.&lt;/p&gt;

&lt;p&gt;==&lt;/p&gt;

&lt;p&gt;Днес жаждата за близост нараства заедно с глобалното затопляне. С повишаването температурата на Земята хората стават все по-студени. Охлажда ги високата скорост, с която са принудени да живеят. И аз не съм сигурен коя от двете пустини ще бъде по-опасна за човека - горещата пясъчна пустиня на пейзажа, или ледената вътрешна пустиня на отчуждението.&lt;/p&gt;

&lt;p&gt;==&lt;/p&gt;

&lt;p&gt;Васко и Виолета, пациентите на психиатрията, също говорят с поезия  – говореното на слабоумния и на детето са готова литература. Цвета и Александър говорят с чужди стихове, за да задраскат разстоянията помежду си. Асен и Жана от „Роза за пет лева“ говорят малко и без стихове, но и тяхната близост е поетична, неочаквано поетична е близостта между Рамадан и Адела от „Крадецът на рокли“. Всяка близост е поезия, ако изработи свой език. Нещо такова е любовта. Тя се моли за близост. Досущ като добрите идиоти.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Поставяте тези разкази за неслучили се сватби в една традиция между Йовков и Борхес. Самият вие преподавате и поне на теория можете да “контролирате” прозата си, да я помествате съзнателно в течения или традиции, да й придавате гласове. Но въпросът ми всъщност е друг: следите ли младите автори и най-съвременната българска литература и каква е диагнозата ви за нея?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;„Старопланински легенди“ и „Всеобща история на безчестието“ са много високи образци за бягство в друго време. Естетическо знаме нямаше как да ми бъдат, щеше да е много нескромно. Но за нещо като фар – признавам си. Литературните течения имат смисъл само ако зад тях стоят талантливи писатели. Като преподавател по българска литература си давам сметка, че при цялото изобилие от –изми през двайсетте години, Йовков стърчи над всичките, без да е в нито един от тях.&lt;/p&gt;

&lt;p&gt;==&lt;/p&gt;

&lt;p&gt;Най-съвременната българска литература няма нужда от диагноза. Тя не боледува. Литературата никога не боледува. Боледуват обществата и често литературата се опитва да ги лекува, дори да ги подготвя за следваща фаза (да си припомним само френското Просвещение). Ситуацията днес не е по-особена и по-специална. Винаги е имало и силни, и слаби автори. Много грешат онези, които искат да има само добри писатели. Днес има стотици издателства, всички бълват хиляди книги, като огромна част от тях са платени издания, защото хората искат да видят стиховете си в книга, мечтали са цял живот за това.&lt;/p&gt;

&lt;p&gt;==&lt;/p&gt;

&lt;p&gt;Разгръщал съм десетки, десетки книги на автори, които другаде никога не срещнах. И във всяка една от тези книги имаше по някой стих, който да ме закачи като шипка, да ме задържи при себе си, да остави драскотина в паметта ми, както е казано в голямата поезия. Огромна част от тези книги са получили публично мълчание, отминати са незабелязани, много често справедливо. Но все си мисля, че след читателите те са най-важната част от литературния процес. Че те са пръстта, върху която никнат добрите автори. В празна саксия и най-жилавото цвете няма как да се развие.&lt;/p&gt;

&lt;p&gt;==&lt;/p&gt;

&lt;p&gt;Не знам как да отговоря за младите писатели, защото за мен те станаха много. Зад моето поколение проходиха и се изправиха вече няколко генерации талантливи автори. Ами че постмодернистите станаха на по петдесет! Затова предпочитам да говоря за добрите книги. Имам и разочарования, разбира се. Мъча се да следя повече прозата, младата поезия стана твърде клубна, твърде фейсбукска. Процеса не мога да обозра, затова не искам да рискувам с конкретни имена и заглавия. Има и талантливи млади хора, има и слаби автори. Ботев и Пишурката не са толкова далеч един от друг. Нито пък двамата са далеч от нас. Значи всичко е нормално.&lt;/p&gt;
</description>
        <pubDate>Tue, 17 Nov 2020 00:00:00 +0000</pubDate>
        <link>/interviews/2020/11/17/11-49-%D0%BA%D0%BE%D0%B9-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BC%D0%B0%D0%BB%D0%BA%D0%B8%D1%8F-%D0%B6%D0%B8%D0%B2%D0%BE%D1%82-%D0%B8-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D0%BD%D0%B8%D0%B3%D0%B8-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%B7%D0%B0-%D0%B4%D0%B5%D1%82%D1%81%D1%82%D0%B2%D0%BE%D1%82%D0%BE-%D0%B8-%D1%81%D1%82%D0%B0%D1%80%D0%BE%D1%81%D1%82%D1%82%D0%B0.html</link>
        <guid isPermaLink="true">/interviews/2020/11/17/11-49-%D0%BA%D0%BE%D0%B9-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BC%D0%B0%D0%BB%D0%BA%D0%B8%D1%8F-%D0%B6%D0%B8%D0%B2%D0%BE%D1%82-%D0%B8-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D0%BD%D0%B8%D0%B3%D0%B8-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%B7%D0%B0-%D0%B4%D0%B5%D1%82%D1%81%D1%82%D0%B2%D0%BE%D1%82%D0%BE-%D0%B8-%D1%81%D1%82%D0%B0%D1%80%D0%BE%D1%81%D1%82%D1%82%D0%B0.html</guid>
        
        <category>Иван Станков</category>
        
        <category>Хермес</category>
        
        <category>интервю</category>
        
        <category>Вечерна сватба</category>
        
        
        <category>interviews</category>
        
      </item>
    
      <item>
        <title>&quot;Три етажа&quot; - трите части на психиката по Фройд в един роман за тъмната страна на семействата</title>
        <description>&lt;p&gt;Чудесният роман “Три етажа” на изключително популярния в страната си и по света израелски писател Ешкол Нево е за жалост единственият му издаден у нас засега (Колибри, 2020), но дава ясна заявка за качеството на неговото донякъде класическо и дълбоко психологическо писане.&lt;/p&gt;

&lt;p&gt;==&lt;/p&gt;

&lt;p&gt;“Три етажа” се състои от три отделни, фино свързани истории, чиито разказвачи в буквален и преносен смисъл заемат трите етажа на една и съща сграда, като писателят сам разкрива централната метафора и конструктивен принцип на романа: &lt;strong&gt;теорията на Фройд за трите етажа на човешката психика&lt;/strong&gt; - то, аз и свръхаз (или ид, его и свръхего). Интересен и плодотворен подход, макар че историите на Нево са сами по себе си достатъчно богати и психологически нюансирани, за да няма непременена нужда от подобно изясняване.&lt;/p&gt;

&lt;p&gt;==&lt;/p&gt;

&lt;p&gt;Характерът на трите истории, разказвани от първо лице, наподобява &lt;strong&gt;изповедта върху диванчето на терапевта&lt;/strong&gt;, като в този случай неговата роля заемат фигурите на приятел писател, най-близка приятелка и починал съпруг - герои, които не сме срещнали, но които биват донякъде обрисувани през обръщенията на протагонистите към тях (съответно в директен разговор, писмо и записи на телефонен секретар). Тези герои нямат нито свои реплики, нито възможност за директна морална присъда над чутото - те достигат до нас единствено през предположенията на самите протагонисти в техните обръщения към тях. Ето защо усещането през цялото време е, че срещу говорещите е застанал самият читател, от когото се изисква да изслуша и разбере всяка изповед. Изповед, която е силно субективна, т.е. произлиза от &lt;strong&gt;ненадежден разказвач, зает със своята рационализация, оправдания, обяснения или самозаблуди&lt;/strong&gt;. Изговарянето на проблемите е основна психотерапевтична концепция, тя е и разтоварване, и възможност за себеосъзнаване - нещо, от което героите и от трите етажа имат нужда.&lt;/p&gt;

&lt;p&gt;==&lt;/p&gt;

&lt;p&gt;На първия етаж заварваме Арнон, обсебен от съмненията, че възрастния съсед, на чиито грижи семейството му често поверява дъщеря си, е посегнал на момичето. На втория се срещаме с Хани, майка, наричана “вдовица” заради непрекъснатите отсъствия на съпруга си и изгубила себе си в родителството над двете си деца, чиито преследван от закона девер изведнъж търси убежище при нея. На третия заварваме истинска вдовица - съдийката Девора, загубила наскоро мъжа си и отчуждена от години от блудния си син, която търси основания да продължи по нов начин живота си.&lt;/p&gt;

&lt;p&gt;==&lt;/p&gt;

&lt;p&gt;И на трите етажа Нево отправя &lt;strong&gt;предизвикателство по темата за децата и родителството&lt;/strong&gt; - тема почти със статут на табу и от изключителна важност за израелското общество, в което раждането на деца се поощрява на най-високо ниво. На етажа на “ид”-а бащата е воден от базови инстинкти, предчувствия, нагони и емоции в опита да защити дъщеря си от онова, което в съзнанието му се е случило с детето му. В този процес той сам попада под влиянието на първичното либидо и извършва простъпка със същата морална тежест. Цялото му поведение може да се обясни с нуждата на “ид”-а потребностите му да бъдат задоволявани незабавно, но Нево оставя вратичка и за политическа трактовка - героят е участвал във военни действия, той е типичният агресивно-първосигнален израелец, свикнал да подозира всички, да реагира светкавично, да следва инстинкта си за самозащита в едно общество, свикнало с терористични актове, нападения и войни.&lt;/p&gt;

&lt;p&gt;==&lt;/p&gt;

&lt;p&gt;На етажа на “егото” Хани е жена, отдала се на грижите за децата си почти изцяло сама, неспособна да се свърже с другите майки, чувстваща себе си жертва на свещеното иначе майчинство, което я е отделило и от професията, и от света, и от себе си. В появилия се изненадващо на вратата й девер, за чието прикриване подлага сама себе си и децата си на риск, тя обаче открива възможна бащина фигура за тях. Хани като че ли е загубила връзката си с реалността (за която отговаря именно егото) - тя например вижда и си говори със сови, и затова остава неясно дали онова, което се случва в романа, е реалност или всъщност нещо въображаемо.&lt;/p&gt;

&lt;p&gt;==&lt;/p&gt;

&lt;p&gt;На третия етаж на “свръхегото” пенсионираната съдийка и покойният й съпруг от своята високоморална позиция (типична за тази част на психиката) са подложили блудния си син на истински процес и го съдят от позиция, която се разминава от тази на обикновения любящ и всеопрощаващ родител. Съдийката никога не се е чувствала искана и способна майка, предала е отглеждането на проблемния си син на детегледачка, и в крайна сметка изправена пред избора между сина си и съпруга си, прави неочакваният и нетипичен избор.&lt;/p&gt;

&lt;p&gt;==&lt;/p&gt;

&lt;p&gt;Ешкол Нево пише за проблемите отвъд идеализираното в обществото родителство. И на трите етажа има преминаване на граница, постъпване отвъд рутинното, излизане на зоната на комфорт. &lt;strong&gt;Писателят се спуска в най-проблемния и труден човешки опит и ни поставя пред дилеми&lt;/strong&gt;: например зло дете, превърнало се в престъпник без покаяние, ли е синът на съдийката или е чувствителна душа, жертва на родителското възпитание, на липсата на доверие и обич. Отговор като че ли няма. Всъщност най-хубавото в тази книга е, че &lt;strong&gt;авторът ни оставя в морална неяснота&lt;/strong&gt; - дали героите са прави и логични в действията си или са перфидни егоисти, следващи свой дневен ред, дали заслужават наказание или милост и разбиране. Самият Нево в интервю споделя, че е изпитвал неприязън към тях, докато ги е писал, но и дълбоко човешко разбиране.&lt;/p&gt;

&lt;p&gt;==&lt;/p&gt;

&lt;p&gt;Първите два разказа, или етажи, Нево оставя без разрешение - едва на третия постигаме някаква яснота накъде е поела и как ще завърши тяхната история. Разказът на съдийката е единственият, в който героинята успява да постигне някакъв изход, възможност за рестарт - тя е и единствената, която напуска сградата, за да заживее нов живот, намерила смисъл в неочакван активизъм и постигнала отдавна отлагано помирение.&lt;/p&gt;

&lt;p&gt;==&lt;/p&gt;

&lt;p&gt;В “Три етажа” Нево създава &lt;strong&gt;три отличаващи се, силни и искрени монолога&lt;/strong&gt;, които следват нуждата на ид-а от удовлетворяване на импулсите, нуждата на свръхего-то от себепознание и морална яснота и нуждата на его-то от балансиране на реалността между двете. Това е портрет не само на хора, изпаднали в критичен момент от съществуването си, разкъсвани от вини, терзания и желания, но и портрет на цяло едно общество, в което дори свещените институции като брака и родителството имат тъмна страна и в което силата на общността може да се подложи на съмнение.&lt;/p&gt;

&lt;p&gt;==&lt;/p&gt;

&lt;p&gt;В заключение, един от най-важните акценти е, че &lt;strong&gt;обговарянето и разказването са централни за човешкото преживяване и психологическо себепознание&lt;/strong&gt;. Нево измества фокуса във Фройдовата теория и пише:&lt;/p&gt;

&lt;blockquote&gt;
  &lt;p&gt;&lt;em&gt;“Трите етажа на психиката изобщо не съществуват вътре в нас! В никакъв случай! Те съществуват във въздуха между нас и другите, в пространството между нашата уста и ушите, на които разказваме историята си. И ако няма кой да ни слуша – няма история.”&lt;/em&gt;&lt;/p&gt;
&lt;/blockquote&gt;
</description>
        <pubDate>Mon, 16 Nov 2020 00:00:00 +0000</pubDate>
        <link>/bookreviews/2020/11/16/14-48-%D1%82%D1%80%D0%B8-%D0%B5%D1%82%D0%B0%D0%B6%D0%B0-%D0%BD%D0%B0-%D0%B5%D1%88%D0%BA%D0%BE%D0%BB-%D0%BD%D0%B5%D0%B2%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BA%D1%8A%D0%BC-%D1%80%D0%BE%D0%B4%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B0-%D0%BB%D0%B0-%D1%84%D1%80%D0%BE%D0%B9%D0%B4.html</link>
        <guid isPermaLink="true">/bookreviews/2020/11/16/14-48-%D1%82%D1%80%D0%B8-%D0%B5%D1%82%D0%B0%D0%B6%D0%B0-%D0%BD%D0%B0-%D0%B5%D1%88%D0%BA%D0%BE%D0%BB-%D0%BD%D0%B5%D0%B2%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BA%D1%8A%D0%BC-%D1%80%D0%BE%D0%B4%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B0-%D0%BB%D0%B0-%D1%84%D1%80%D0%BE%D0%B9%D0%B4.html</guid>
        
        <category>Ешкол Нево</category>
        
        <category>рецензия</category>
        
        <category>Колибри</category>
        
        <category>роман</category>
        
        <category>Три етажа</category>
        
        
        <category>bookreviews</category>
        
      </item>
    
      <item>
        <title>Тялото ни, доведено ad absurdum - Ясен Григоров за своя &quot;Телогинариум&quot;</title>
        <description>&lt;p&gt;&lt;em&gt;Фотография: Темелко Темелков&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;“Телогинариум”, тази малка книга с чудати приказки и чудесни рисунки на Ясен Григоров (изд. Точица, 2020), разказва историята на собственото ни тяло до степен, в която не само го осъзнаваме, а започваме да го усещаме ad absurdum. Кратките истории, които ми напомниха за въображението на моите любимци Джани Родари и Дино Будзати, изследват всичко онова, което притежава, на което е способно или на което е подложено тялото, ала доведено до фантастична крайност, до изненадващо уютна и същевременно смущаваща въображението уродливост, до буквалност, която превръща метафорите в оживяващи картини (например многолик мъж, от чието тяло израстват множество глави).&lt;/p&gt;

&lt;p&gt;==&lt;/p&gt;

&lt;p&gt;Герой на всички тези истории е “един човек” - привидно лишена от пол телесна монада, която се разпада на съставните си части и която ми се иска да чета и като мъж, и като жена, и като дете. Това са приказки и за суетата, и за онова, което причиняваме на тялото си, следвайки конюнктурни социални и модни повели, и за частите и функциите му, над които имаме или нямаме контрол.&lt;/p&gt;

&lt;p&gt;==&lt;/p&gt;

&lt;p&gt;Тялото в приказките на Ясен Григоров е флуидна форма-същност, способна да прелива в света, да ни заличава или пък отличава, да ни поглъща или сама да се разсейва, да ни кара да си спомним за целостта си чрез взирането в частите и в крайна сметка да ни увековечава в дървета и планини - в тревите на смъртта от един вечен кръговрат. Мислех си, докато четях, колко странно е това, че човек, докато е жив, може да изгуби душата си, но не и тялото си. Ето разговорът ни с Ясен Григоров:&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/teloginarium.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Как бихте представили тази книга на възрастни и как - на деца? С мисълта за кого я написахте?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Мисля, че децата не биха разбрали за какво става дума. Не защото езикът ми е сложен, а защото е необходим личен опит с тялото, който надхвърля с няколко десетилетия детската възраст. Предполагам, че децата биха усетили една тревожност пред тази на пръв поглед небрежна фантазия, която освобождавам през приказките ми. Поне аз щях да бъда такова дете пред такъв текст, но и пред такива илюстрации.&lt;/p&gt;

&lt;p&gt;==&lt;/p&gt;

&lt;p&gt;Написах книгата с мисълта за мен. Аз съм егоистичен автор и пиша и въобще създавам визуалните си произведения с много лична мотивация и автонасоченост. Определям всяка моя творба като част от един цялостен автопортрет. Връщам се на думата „егоист“ – тя не означава, че считам себе си за някаква изключителна индивидуалност и храня пренебрежение към публиката. Означава, че съм с разбирането, че има достатъчно много хора, които притежават моята „фабрична“ настройка и които биха споделили размислите ми, биха ме разбрали и почувствали текстовете и изображенията, които създавам като съответстващи на техните лични светове.&lt;/p&gt;

&lt;p&gt;==&lt;/p&gt;

&lt;p&gt;Написах книгата още и с мисълта за жената, която обичам. Тя е описана в епилога. А в останалите истории са демоните ми, които пак тя има силата и способността да изважда от мен. Ще си позволя да отбележа с усмивка, че притежавам и ангели, не само демони. Героят в книгата е „един човек“, в епилога той среща „един друг човек“… но тези двамата си имат имена. Първият се казва Ясен, вторият се казва Нели. Всеки читател, който хареса и припознае Телогинариума като негов собствен, ще може да сложи и онези имена, които им прилягат на тези двамата, според собствените си желания, случки и опитност.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Да, литературният герой в тази книга е “един човек”, макар и всеки път различен, и въпреки че няма определен пол, то усещането и заради рисунките е, че той е мъж. И все пак само за мъжкото тяло ли е тази книга или в историите могат да се припознаят и двата пола?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Героят съм аз самият. Но в отношението ни към телата ни ние сме равни – мъжете и жените. Всички ги носим небрежно, като на игра, незабележимо дори като цяло, когато сме деца. После, поотраснали вече, успяваме да се справяме с тях сравнително леко – телата ни са като нова дреха, тук-там неудобни, но като цяло са представителни и с малко ги поддържаме такива. Така изкарваме едни сравнително дълги и щастливи години. И след това идва критичната среща – след бури, прокъсвания и кръпки, настъпва истинската свързаност с телата ни. Както за един мъж, така и за една жена. Зрелостта е момент на осъзнаване на това, че тази неувяхваща наша душа, тези непресъхващи мечти са носени от едно излязло от модата превозно средство, без съвременен gps-навигатор, без доста екстри, които всяко ново превозно средство притежава. Какво става след зрелостта, предстои ми да разбера… Надявам се.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;За един от героите разказвате, че само когато се движел, изпълвал пространствата с плътта си, до степен всичко наоколо да изчезне и да се задуши - в този смисъл събраност в себе си ли дава движението ни през света, пътуването ни в опита?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;По-точно и красиво не бих могъл да го изкажа. Да, разпиляността ни, която съответства от една страна на трупаните комплекси през житейски ситуации и която, от друга страна, е израз на липсата на свързаност между тяло и душа, е причината да задушаваме най-близките си като им отнемаме от техните пространства. Завземането на чуждото пространство се превръща в потвърждение за собствената ни цялост и едновременно се явява като ултимативно доказателелство за приемането ни от другия и любовта му, от която така силно се нуждаем. В този смисъл събраността е самочувствие и уважение към партньора и въобще към обкръщаващия свят. И да, дава лекота в движението ни през света и ни прави ненараняващи.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Някои от тези приказки са приказки за суетата – например за отслабването, за събирането на тен, за правенето на мускули. Заложихте ли поуки в историите си – или?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Аз не поучавам с моите творби. Само споделям опита си.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Защо всички различно в тялото ни плаши, приема се като уродливо? Как се отнасяме у нас към хората с увреждания например? И как съм собствените си несъвършенства?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не само всичко различно в тялото ни плаши, а всичко различно като цяло. Защото различното е нова територия, непозната и с други правила. Много баналности могат да се изговорят по тази тема – за културата на рекламата, която превръща съвременния човек в стремящ се към външните белези на красотата и т.н. Но това е част от всяка една култура в човешката история – от древногръцката скулптура, през портретната живопис на Ренесанса и така нататък, да не навлизам в ненужни подробности…&lt;/p&gt;

&lt;p&gt;==&lt;/p&gt;

&lt;p&gt;С навлизането на фотографията, която се превръща в окултния инструмент на Красотата, визуалните изкуства имат възможността да се освободят и да започнат да се занимават с нови въпроси – дефрагментация на форма и движение, разпад на пространствата, отричане на пропорции и правила… В съвременното изкуство Красотата не е вече Музата, или поне не е единствената муза. Но пък почти в цялостта им заобикалящите ни изображения – фотографии, билбордове, реклами, изображения в интернет, телевизия и всички визуални масови медии ни сблъскват ежедневно с най-правилните и красиви пропорции на Мъжа и Жената, допълнени от един невидим натрапчив глас, който не спира да натъртва: „Ето така трябва да изглеждате всички! Всичко друго е неправилно и лошо и подлежи на лечение или отхвърляне!“ Приемането на различните, в най-общия смисъл на това определение, е въпрос на вътрешно спокойствие, себеуважение и разбира се уважение.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Чувствате ли се удобно в своето собствено “превозно ни средство” и как се е променило това усещане за тялото ви от детството досега?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Избързах с отговора на този въпрос и вече го споделих малко по-горе. Дали аз се чувствам удобно? Уча се да се приемам, наблюдавам се, самоуспокоявам се, и още – позволявам си да бъда успокояван, което е новото. И нещо много важно: според възможностите ми се грижа за превозното си средство. Както когато закарам колата ми на автомивка и ме попитат: „Вътре и вън ли?“, така и аз се опитвам да полагам хигиенния минимум и отвътре – емоции, ум, образованост, и отвън – общ здрав и чист външен вид, колкото и забавно да изглежда така, написано или изказано.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Казваме за човек: “Изгубил е душата си”, но никога докрай тялото си, поне докато е жив. Нима връзката ни с тялото е по-силна приживе?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Любимият ми филм е на Ларс фон Триер – „Порейки вълните“ (Breaking the Waves). Филмът разказва за такава възможност, каквато въпросът ви отрича. Героят изгубва тялото си и остава в инвалидната си неподвижност свързан със света и преди всичко в отношенията си с любимата жена само през душата си – в смисъла на емоционалност, мисъл, разум… Гледаме на връзката ни с тялото като даденост… докато то не се разболее или не пострада тежко. Чак тогава някак си го приравняваме по стойност с Душата.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Като илюстратор на книги, включително и на тази, замисляли ли сте дали всъщност конкретният образ и не пречи на (детското) въображението. Какво му дава и какво му отнема илюстрацията към текста?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Илюстрацията е паралелният свят на литературата. Разбира се, че съм се замислял по този въпрос: най-добрият пример, за който се сещам сега, са илюстрациите към Пипи Дългото Чорапче на Ингрид Ванг Нюман. Колкото и да се опитвам да си представя друга Пипи, няма да се справя. В тази класика илюстрация и литература са се слели в една цялост. Има различни такива примери и още като студент в Художествената академия съм бил поставян с колегите ми пред подобни задачи – как да намираме по-силна визуална интерпретация на класическите герои от приказките и въобще от литературата. 
В “Телогинариум”, която е книга за възрастни, аз ползвам друго определение за илюстрациите ми – наричам ги „фигури“. Това ги поставя концептуално в друга плоскост – не в тази на въображението, а в тази на доказателството. Всички фигури в книгата са Реалността, а Въображението и Фантазията са в текстовете.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Има ли все по-необясними неща и думи в една класическа приказка от тези в един модерен приказен разказ за съвременните деца?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не мисля, че настъпва такова непреодолимо разстояние. Ако думите остаряват и стават заради това неразбираеми от децата, то това е проблем встрани от фантазията. Съществуват, разбира се нови теми – сега не е някак често срещано момиченце да отнесе на баба си кошничка с бутилка вино и питка през цялата гора, нито пък момченцата дялкат с джобни ножчета фигурки, докато стоят наказани в бараката на двора. Механизмите на фантазията и въображение обаче са същите. В тях е свободата, която никой никога не може да ни отнеме, на нас възрастните и на нашите деца. Да живее фантазията! Да живее свободата на мисълта!&lt;/p&gt;
</description>
        <pubDate>Wed, 11 Nov 2020 00:00:00 +0000</pubDate>
        <link>/interviews/2020/11/11/11-29-%D1%82%D1%8F%D0%BB%D0%BE%D1%82%D0%BE-%D0%BD%D0%B8-ad-absurdum-%D1%8F%D1%81%D0%B5%D0%BD-%D0%B3%D1%80%D0%B8%D0%B3%D0%BE%D1%80%D0%BE%D0%B2-%D0%B7%D0%B0-%D1%81%D0%B2%D0%BE%D1%8F-%D1%82%D0%B5%D0%BB%D0%BE%D0%B3%D0%B8%D0%BD%D0%B0%D1%80%D0%B8%D1%83%D0%BC.html</link>
        <guid isPermaLink="true">/interviews/2020/11/11/11-29-%D1%82%D1%8F%D0%BB%D0%BE%D1%82%D0%BE-%D0%BD%D0%B8-ad-absurdum-%D1%8F%D1%81%D0%B5%D0%BD-%D0%B3%D1%80%D0%B8%D0%B3%D0%BE%D1%80%D0%BE%D0%B2-%D0%B7%D0%B0-%D1%81%D0%B2%D0%BE%D1%8F-%D1%82%D0%B5%D0%BB%D0%BE%D0%B3%D0%B8%D0%BD%D0%B0%D1%80%D0%B8%D1%83%D0%BC.html</guid>
        
        <category>Телогинариум</category>
        
        <category>Ясен Григоров</category>
        
        <category>интервю</category>
        
        <category>Точица</category>
        
        <category>приказки</category>
        
        
        <category>interviews</category>
        
      </item>
    
      <item>
        <title>Цветозар Цаков: Използвам фантастичното, за да изпъкнат още по-ярко дребните нормалности </title>
        <description>&lt;p&gt;&lt;strong&gt;Признавам, че дебютната ти книга - сборникът “Винилови души” (Жанет 45,2020), ме изненада. Бях си внушила наготово, че тя ще е разширено продължение на страхотните ти - и много информативни - фейсбук статуси. Защо се оказа толкова различна жанрово?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ами явно правя някакво разделение между художествените ми търсения и фейсбук-живота. Бих добавил – слава богу! Макар че съм пускал неща от книгата и във Фейсбук през годините. А и други художествени текстове и текстчета. Възприемам Фейсбук по-скоро като един своеобразен дневник на моментни емоции, срасти, хрумки и размишления. И като генератор на дискусии и гледни точки. Докато разказите ми са отражение на много по-дълго трупани и отлежавали рефлексии и авторефлексии, които се раждат по съвсем друг начин – често съвсем непредвидим за самия мен.&lt;/p&gt;

&lt;p&gt;==&lt;/p&gt;

&lt;p&gt;Аз не смятам, че пиша в някакъв конкретен жанр, камо ли пък фантастика. Просто винаги съм обичал и съм се стремял да казвам баналните неща по възможно най-небанален начин, по възможност – винаги с чувство за хумор, но и на болка. Онази сладко-кисела болка на живеенето, дето често не знаеш, че е у теб, преди да почнеш да пишеш. Използвам фантастични, магични и абсурдистки елементи само като способ, с който да накарам дребните нормалности, които имат значение, да изпъкнат още по-ярко. Дали успявам, е друг въпрос.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Заглавието (което впрочем е чудесна находка, особено в разкошната корица на Иво Рафаилов) обещава и много музика, а знам, че тя е твоя страст. Душата ми е грамофон, казва един от твоите герои. Какви са виниловите души - опиши ги? Разкажи и какво е значението на музиката за теб - как я откриваш, какво ти дава, къде те пренася?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Виниловите души са крехки и раними, объркани, несигурни, търсещи и чувстващи всичко около тях много по-осезаемо, събиращи драскотини по себе си и от най-малкото нещо. Съмняват се постоянно във всичко, най-вече в себе си. Но в никакъв случай не са слаби, даже са много жилави и винаги намират начин да оцелеят. Даже именно заради тези драскотини оцеляват. И реално въртят света под игличката си. Защото когато усещаш физически всяка радост и всяка болка – си напълно буден и постоянно нащрек. Щитовете срещу болката на света успиват. Мисля, че едно от нещата, които държат човек най-буден, е музиката.&lt;/p&gt;

&lt;p&gt;==&lt;/p&gt;

&lt;p&gt;Най-трудно ми е да говоря и пиша за музика, затова само ще кажа, че за мен тя е чистата свобода на духа и убежище от многото светове в един. Страстен колекционер съм. Имам непрекъснато растяща музикална колекция, която понастоящем наброява около 1400 артиста от 96 държави във всевъзможни жанрове и стилистични комбинации. Най-вълнуваща за мен е смесицата между рок, джаз и фолклор.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В много от разказите си проектираш един бъдещ или просто алтернативен възможен свят. Как ти се струва този от днес, затворен от карантината, скрит зад маска?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Привърженик съм на теорията на Лайбниц, че живеем в най-добрия от всички възможни светове. Все пак в него сме живи. Това в никакъв случай не значи, че живеем в рай и няма милион кусури за изправяне. Но ако тръгнем да сравняваме с миналото, при всички положения ще излезем победители. Опитвам се да гледам оптимистично напред, макар много неща около мен силно да ме гнетят, стряскат и натъжават.&lt;/p&gt;

&lt;p&gt;==&lt;/p&gt;

&lt;p&gt;Например, тук, на Балканите, така и не можем да излезем от националистическия си кошмар и да се видим като хора преди всичко. А това затваря толкова много врати. За жалост, засилващи се националистически тенденции се наблюдават във все повече страни и по на Запад, в Унгария и Полша например, които често сме гледали като образец за нормалност и воля за свобода, положението става все по-ужасяващо.&lt;/p&gt;

&lt;p&gt;==&lt;/p&gt;

&lt;p&gt;Пандемията не променя много света под повърхността на лесно забележимото  – извън неудобствата на социалната и физическа дистанция, леко променения ритъм на живот, тя е предимно поредният инструмент за допълнително манипулиране на масите в полза на една или друга идеология. Но това е нормално, както с всяка криза. Маските така или иначе никога не сме сваляли.&lt;/p&gt;

&lt;p&gt;==&lt;/p&gt;

&lt;p&gt;Аз вярвам, че съществува алтернативен свят на нашия, който не можем да видим и в който всичко е толкова подредено, мирно, радостно и тихо, че хората буквално умират от скука, мечтаят за малко екшън, вдигат кръвно от възбуда, ако някой се спъне, изпсува и му потече кръв от носа, и им се иска да вярват, че съществува паралелен на техния свят, който те не виждат и в който всичко е пълен хаос, всички се мразят и никой не знае каква гадост ще му донесе утрешният ден.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Споменаваш Вонегът и Бредбъри като свои вдъхновители. Аз лично открих и щипка Хармс. Умишлено ли търсиш съзвучието с тяхната стилистика или това е естествена последица от многото им четене? В чии други писателски гласове се вслушваш, кого четеш?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не търся умишлено съзвучие, освен в един два по-кратки разказа, които са нарочни трибюти към дадени автори. Даже умишлено се опитвам да бягам от такова съзвучие – не обичам да имитирам и да следвам тертипи. Не обичам и да чета имитации, нито да гледам или да слушам. В музиката имитаторите са ми особено неприятни, а са адски много.&lt;/p&gt;

&lt;p&gt;==&lt;/p&gt;

&lt;p&gt;Иначе, да, вероятно е неминуемо писането ми да прилича поне малко на някой любим автор, който съм чел и препрочитал из основи. Вонегът е такъв – дори не би било твърде преувеличено, ако кажа, че той е основната причина да пиша по този начин, по който го правя. Както и да гледам на света по начина, по който го правя. Даже си знам точната дата на преображение, хе-хе – октомври 2004 г., след като прочетох напълно случайно попадналата ми “Кланица-5”, подарена на вуйчо ми през седемдесет и някоя година и събираща прах десетилетия у нас в Ловеч. След като затворих книгата, сигурно съм стоял три дни с отворена уста и с някой и друг нов нервен тик. Цапна ме доста силно.&lt;/p&gt;

&lt;p&gt;==&lt;/p&gt;

&lt;p&gt;Хармс дойде на малко по-късен етап, но много правилно си забелязала неговото важно присъствие, макар да не е споменат никъде (както споменавам Вонегът и Бредбъри). Но ми се струва, че с името на Хармс задължително трябва да върви и името на унгареца Ищван Йоркен – гигантичен абсурдист, изправящ в кривите си огледала реалността след Втората световна, която Хармс не успява да види и осмее. Изобщо най-сигурният начин да раздвижиш реалността и да я накараш да ти се покаже в цялостната си пищност и искреност е да я ритнеш здраво в стомаха с ботуша на абсурда.&lt;/p&gt;

&lt;p&gt;==&lt;/p&gt;

&lt;p&gt;В контекста на вдъхновенията бих споменал и Селинджър, Кундера, Павел Вежинов, Георги Данаилов и Георги Господинов, както и други, но да не превръщаме разговора в списък. Искам само да използвам трибуната, за да препоръчам едно име, което за жалост на български фигурира само с една книга с разкази (пет страхотни новели!), издадена преди десетилетие – босненеца Джевад Карахасан. Прочетете го!&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Наистина намирам, че иронията и самоиронията са най-силната ти страна като автор. Хрумването да разкажеш соца като вид риба е великолепно. Същевременно постовете ти често са критични, или поне заявяват морална страна. Кое днес си струва най-силно да бъде подложено на сатира, да бъде осмяно?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Вечните неща – глупостта, алчността, самонадеяността, завистта, политиката. Гадостите, които хората мислят и правят. Хората като цяло са си за осмиване. Всички, даже и умните и добрите. Те дори са още по-опасни, защото техните глупости и непреценени добронамерености причиняват много по-мащабни и труднопоправими поразии. Според мен самоиронията е най-силното оръжие на човека – както срещу другите човеци, така и срещу самия себе си. Двете битки са еднакво важни, макар със свещен ореол да се обгръща само втората.&lt;/p&gt;

&lt;p&gt;==&lt;/p&gt;

&lt;p&gt;Понякога е много трудно да насочиш иронията срещу себе си, защото това значи да се разголиш и да признаеш пред себе си и пред другите най-срамните си слабости. Тези, дето теб те е било цял живот срам от тях – иначе няма срамни слабости. В моята книга някои от текстовете са опити да направя именно това. Използвал съм ги като автотерапия – например “наркотичният” (както нарича Марин Бодаков разказите от втората част на книгата) “O.C.D.” беше първият път, в който признах пред себе си, че имам проблем с разни ОКР-та (обсесивно компулсивно разстройство), и първият път, в който извадих това извън себе си, та чак и за знайни и незнайни чужди очи. Малко ми олекна. Но примерите са много.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;От кои мухи правим слонове?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Напоследък по-важният и наболял въпрос у нас, а и навсякъде, струва ми се, е – от кои слонове правим мухи и защо?&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;С кое право би заменил правото да куцаш днес, както е в един твой разказ? Коя е днешната форма на протест и себеопределяне?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;С правото да не си прав, да сгрешиш, да се промениш, да не си същият като вчера и това да е окей. Много хора не приемат промяната около себе си, макар те самите постоянно да се променят. Много приятелства и любови са умирали заради непризнаването и неразбирането на това право. Не знам дали има днешна и вчерашна форма на протест. Протестите като че ли винаги са били едни и същи и са се делели на външни и вътрешни. Външните са ясни и видими, докато вътрешните невинаги са видими и за самия протестиращ. Но в известен смисъл обуславят външните.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В няколко разказа говориш с насмешка за авторските/издателските среди. Как ги виждаш в реалността?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;А, не, не говоря с насмешка аз. С насмешка говорят моите герои :) Аз понякога съм градивна частица от тях, понякога не съм. Вярвам, че истински успешен, в която и да е сфера, може да е само онзи, който не се взима твърде насериозно. Настръхвам от хора, взели се насериозно, и бягам далече. Иронията на съдбата обаче е, че доста се измъчих душевно покрай излизането на тази книга, чието чакане се проточи ненормално много. Явно има някъде книжен бог, който следи какво пишеш и наказва, ако пишеш глупости или просто си наивен, ха-ха-ха!&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Ех, дано не си прав. Все пак отдавна ли са събирани текстовете във “Винилови души” и продължаваш ли да пишеш, мислейки за нова книга? Възможно ли е тя да е роман?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Разказите са писани в интервала между 2011 и 2016 година, без никакъв план или ред. Огромна част от тях са написани на един дъх без предварителна подготовка и без идея какво искам да кажа, как ще го кажа и как ще завърши това казване. Обикновено началото е изречение, родило се ненадейно в главата ми, или някакво по-абстрактно усещане, около което всичко след това се излива като порой. Повечето пъти се чувствам единствено като читател, но не и като автор при първия контролен прочит след написване на разказ, и сам намирам смисли и подсмисли, които не съм подозирал, че са в мен. До голяма степен тези разкази са рефлексии на подсъзнанието ми и на натрупвани и потискани емоции и преживявания, които са чакали точния момент.&lt;/p&gt;

&lt;p&gt;==&lt;/p&gt;

&lt;p&gt;Продължавам да пиша на същия принцип. Пиша също и поезия. Имам солидно количество поетични опити, успешни или не толкова. Някои непоискани мнения на наши утвърдени поети плюс някои публикации на места като “Литературен вестник”, “Но Поезия” и “Текстил” ме окуражават да се пробвам и в тази сфера – няма да се учудя, ако втората ми книга е поетична, стига някое издатеслтво да се прежали. Щото, все пак, и утвърдените поети имат правото да сгрешат.&lt;/p&gt;

&lt;p&gt;==&lt;/p&gt;

&lt;p&gt;Иначе имам започнат роман, който е на пауза от няколко години. Нямам представа какво ще се случи с него. Вероятно вече е морално и стилистично остарял.&lt;/p&gt;
</description>
        <pubDate>Tue, 10 Nov 2020 00:00:00 +0000</pubDate>
        <link>/interviews/2020/11/10/11-03-%D1%86%D0%B2%D0%B5%D1%82%D0%BE%D0%B7%D0%B0%D1%80-%D1%86%D0%B0%D0%BA%D0%BE%D0%B2-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BC-%D1%84%D0%B0%D0%BD%D1%82%D0%B0%D1%81%D1%82%D0%B8%D1%87%D0%BD%D0%BE%D1%82%D0%BE-%D0%B7%D0%B0-%D0%B4%D0%B0-%D0%B8%D0%B7%D0%BF%D1%8A%D0%BA%D0%BD%D0%B0%D1%82-%D0%BE%D1%89%D0%B5-%D0%BF%D0%BE-%D1%8F%D1%80%D0%BA%D0%BE-%D0%B4%D1%80%D0%B5%D0%B1%D0%BD%D0%B8%D1%82%D0%B5-%D0%BD%D0%BE%D1%80%D0%BC%D0%B0%D0%BB%D0%BD%D0%BE%D1%81%D1%82%D0%B8.html</link>
        <guid isPermaLink="true">/interviews/2020/11/10/11-03-%D1%86%D0%B2%D0%B5%D1%82%D0%BE%D0%B7%D0%B0%D1%80-%D1%86%D0%B0%D0%BA%D0%BE%D0%B2-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BC-%D1%84%D0%B0%D0%BD%D1%82%D0%B0%D1%81%D1%82%D0%B8%D1%87%D0%BD%D0%BE%D1%82%D0%BE-%D0%B7%D0%B0-%D0%B4%D0%B0-%D0%B8%D0%B7%D0%BF%D1%8A%D0%BA%D0%BD%D0%B0%D1%82-%D0%BE%D1%89%D0%B5-%D0%BF%D0%BE-%D1%8F%D1%80%D0%BA%D0%BE-%D0%B4%D1%80%D0%B5%D0%B1%D0%BD%D0%B8%D1%82%D0%B5-%D0%BD%D0%BE%D1%80%D0%BC%D0%B0%D0%BB%D0%BD%D0%BE%D1%81%D1%82%D0%B8.html</guid>
        
        <category>Цветозар Цаков</category>
        
        <category>интервю</category>
        
        <category>Винилови души</category>
        
        <category>Жанет 45</category>
        
        <category>разкази</category>
        
        
        <category>interviews</category>
        
      </item>
    
      <item>
        <title>&quot;Любов на Boogie Street&quot; повдига въпроса за сексуалното привличане между баща и дъщеря</title>
        <description>&lt;p&gt;Не се сещам за друг български писател, в чието творчество темата за секса, сексуалността и сексуалната идентичност, тясно обвързани с и преживявани през любовта, да е толкова централна. След прочита на “Хотелът на спомените” (изд. Знаци, 2020), роман, който може да смути мнозина със своята откровеност и натурализъм по отношение на либидото, реших да се върна към предишните книги на Златко Ангелов, които носят съвсем недвусмислени имена като “Любов на Boogie Street” и “Еротични спомени”. В това ревю ще разгледам първата от тях (изд. Скалино, 2013).&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Прочетете &lt;a href=&quot;https://literaturnirazgovori.com/bookreviews/2020/01/14/11-31-%D1%80%D0%B5%D1%86%D0%B5%D0%BD%D0%B7%D0%B8%D1%8F-%D1%85%D0%BE%D1%82%D0%B5%D0%BB%D1%8A%D1%82-%D0%BD%D0%B0-%D1%81%D0%BF%D0%BE%D0%BC%D0%B5%D0%BD%D0%B8%D1%82%D0%B5-%D0%BD%D0%B0-%D0%B7%D0%BB%D0%B0%D1%82%D0%BA%D0%BE-%D0%B0%D0%BD%D0%B3%D0%B5%D0%BB%D0%BE%D0%B2-%D1%80%D0%B0%D1%81%D0%BE%D0%B2-%D1%80%D0%BE%D0%BC%D0%B0%D0%BD-%D0%B7%D0%B0-%D0%BB%D0%B8%D0%B1%D0%B8%D0%B4%D0%BE%D1%82%D0%BE-%D0%BA%D0%BE%D0%B5%D1%82%D0%BE-%D1%81%D1%8A%D0%B7%D0%B8%D0%B4%D0%B0%D0%B2%D0%B0-%D0%B8-%D1%80%D1%83%D1%88%D0%B8.html&quot;&gt;рецензия за “Хотелът на спомените” тук&lt;/a&gt;, както и &lt;a href=&quot;https://literaturnirazgovori.com/interviews/2020/01/28/11-17-%D0%B7%D0%BB%D0%B0%D1%82%D0%BA%D0%BE-%D0%B0%D0%BD%D0%B3%D0%B5%D0%BB%D0%BE%D0%B2-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE%D1%81%D1%82%D1%82%D0%B0-%D0%B8-%D1%81%D0%B5%D0%BA%D1%81%D0%B8%D0%B7%D0%BC%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B8-%D0%B1%D0%B0%D1%89%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D0%B8-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0.html&quot;&gt;интервю с писателя за романа му тук&lt;/a&gt;.&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;“Любов на Boogie Street” е обявена необяснимо за мен защо като “разкази”, но по същество представлява кратък роман или новела в три свързани помежду си глави, в които историите и героите се появяват на принципа на матрьошката. Действието се развива в Америка, на Западния бряг, и фактът, че писателят (който в повествованието се появява с истинското си име като разказвач на тази история, създавайки впечатлението за автобиографичност) е разчитал на своя личен опит от петнайсетте години, преживени в Америка, е категоричен плюс - описанията на местата и атмосферата, буквално гледките от конкретните адреси, са достоверни, детайлни и живи. Всъщност &lt;strong&gt;самият стил носи нещо “американско”, което – поне по мое мнение – добре пасва на натюрела на Златко Ангелов&lt;/strong&gt; като разказвач.&lt;/p&gt;

&lt;p&gt;==&lt;/p&gt;

&lt;p&gt;Сексуалната идентичност изглежда като централна тема в този текст, но паралелно с нея &lt;strong&gt;авторът-разказвач ни дава поглед и към организацията на писателския процес&lt;/strong&gt;. При едно свое посещение в Ранчото на мисионерите в Кармел, Калифорния (неслучаен избор предвид факта, че негов собственик е символът на бялата мъжественост Клинт Истууд) той среща възрастния бонвиван Дейвид Рот, който му разказва своята история и го моли да я пресъздаде на хартия. Ангелов предава директно изповедта на Рот, като след това разказва фикционално и историите на неговата дъщеря и съпруга й, с които по-късно също се среща на живо. Този метаразказ и действителните прототипи, които сами търсят своя автор, съжителстват с измислената история, запазвайки докрай мистерията за нейната съвместимост с реалността. В този смисъл темата за литературната фикционалност и създаването на художествен свят, както и неговите отношения с действителния, е една от важните теми в книгата.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Прочетете &lt;a href=&quot;https://www.marginalia.bg/avtorski-rubriki/zlatko-angelov-seksat-v-literaturata/&quot;&gt;статията на Златко Ангелов за “Сексът в литературата”&lt;/a&gt;, която се появи в “Маргиналия”.&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Що се отнася до сексуалната идентичност на героите, Златко Ангелов определено изхожда от позицията, че тя е биологична даденост, но социалната среда и житейските обстоятелства я насочват в една или друга посока и моделират проявите й. Прояви, които произтичат от и се осъществяват в любовта. Писателят &lt;strong&gt;изследва две бисексуални жени/лесбийки и двама алфа-мъжкари чрез техните изповеди в първо лице&lt;/strong&gt;, но аз ще започна от най-щекотливите отношения в романа - &lt;strong&gt;сексуалното привличане между баща и дъщеря&lt;/strong&gt;. С пределна откровеност и двамата въпросни герои признават, че този “нюанс” на ръба на табуто винаги е съществувал във взаимната им обич. Ще предизвика ли това саморефлексия у читателите, който споделят тези семейни роли? Според Ангелов тази възможност определено съществува, но най-вероятно е дълбоко потисната и изтласкана в несъзнаваното им. Преминават ли двамата герои границата и каква е цената на овладяването на този инстинкт и задържането му в социално-моралната рамка е най-добре да откриете сами, тъй като романът определено разчита на съспенса и носи дори детективски привкус.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Алфа-мъжкарството (и често свързаното с него женкарство) Ангелов разглежда в два възможни сценария&lt;/strong&gt;. При единия от героите му то е избор, тестостеронно себеосъществяване и себезадоволяване, без угризения и ограничения. В неговия случай сексуалността е отделена и противопоставена на любовта. При другия герой, напротив, сексуалният промискуитет е само житейски опит, чрез който той търси сливането между душевно-емоционалното и плътското. За него, един българин в Америка, опитът с жени е урок по осъзнаване и уважаване на тяхната сексуална, западна независимост и самодостатъчност, в която той е и доставчик, и получател на удоволствие. По този път героят търси привързване, търси любовта, на която сексуалното единение е само проявление и продължение.&lt;/p&gt;

&lt;p&gt;==&lt;/p&gt;

&lt;p&gt;Интересен е казусът с двете главни героини - и двете изглеждат латентни бисексуални жени, за които &lt;strong&gt;лесбийството е съзнателен избор-реакция към важните мъже в живота им&lt;/strong&gt;. Избор някак напук, като протест, като самозащита, като начин за отличаване, дори като начин за наказание. В техния случай ще е точно да кажем, с думите на един от героите бонвивани, че мъжете са тези, които си отглеждат “феминистки”. Тук можем да заменим думата с лесбийки или дори мъжемразки. И колкото и некоректно, дори хомофобски да ми звучи това, тази е реалната аргументация, която самите героини дават за себе си, още повече, че и двете в крайна сметка намират осъществяването си в любовта с мъж.&lt;/p&gt;

&lt;p&gt;==&lt;/p&gt;

&lt;p&gt;Историята в “Любов на Boogie Street” е в крайна сметка история за единствената любов, &lt;strong&gt;любовта пристан, в която спираме да експериментираме и да търсим и в която можем да се настаним в себе си&lt;/strong&gt;. Някои от героите постигат това, за едната от жените то се оказва възможно единствено през смъртта. Разказвачът-герой Златко Ангелов показва себе си като демиург, когато решава да остави част от героите си щастливи - макар и винаги за сметка на някой друг.&lt;/p&gt;

&lt;p&gt;==&lt;/p&gt;

&lt;p&gt;Не се наемам да свидетелствам за психологическата достоверност на всички тези отношения, но със сигурност Златко Ангелов се е опитал да създаде стройна аргументация за сексуалните избори на героите си, още повече, че техните изповеди звучат буквално като трактати по темата на места. Отново, както и в “Хотелът на спомените”, Ангелов разглежда секса като зона на изначално, природно насилие с цел себепродължение, чиято трансформация в удоволствие е чисто и просто цивилизационен избор. Всичките му герои, без промискуитетния баща, в крайна сметка обаче се подчиняват на любовта, а не на секса сам по себе си. Формата на секс е вторична на любовта и изразява генетично определени нагласи.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;Прочетете и &lt;a href=&quot;https://www.marginalia.bg/avtorski-rubriki/zlatko-angelov-lyubov-seks-i-demoni/?fbclid=IwAR05V0XtGgoaOmEHxKoQmFoEkoKFLn_hTdZ_9Ba-rx8VdY8O09eFPq2hAsE&quot;&gt;“Златко Ангелов: Любов, секс и демони”&lt;/a&gt; - прочит на един друг роман с еротичен привкус - “Чудовището” на Владимир Зарев.&lt;/em&gt;&lt;/strong&gt;&lt;/p&gt;
</description>
        <pubDate>Fri, 06 Nov 2020 00:00:00 +0000</pubDate>
        <link>/bookreviews/2020/11/06/10-56-%D0%BB%D1%8E%D0%B1%D0%BE%D0%B2-%D0%BD%D0%B0-boogie-street-%D0%B7%D0%B0-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-%D0%B2-%D0%BB%D1%8E%D0%B1%D0%BE%D0%B2%D1%82%D0%B0.html</link>
        <guid isPermaLink="true">/bookreviews/2020/11/06/10-56-%D0%BB%D1%8E%D0%B1%D0%BE%D0%B2-%D0%BD%D0%B0-boogie-street-%D0%B7%D0%B0-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-%D0%B2-%D0%BB%D1%8E%D0%B1%D0%BE%D0%B2%D1%82%D0%B0.html</guid>
        
        <category>Любов на Boogie Street</category>
        
        <category>Златко Ангелов</category>
        
        <category>Скалино</category>
        
        <category>роман</category>
        
        <category>рецензия</category>
        
        
        <category>bookreviews</category>
        
      </item>
    
      <item>
        <title>&quot;Винилови души&quot; на Цветозар Цаков - пространство за възможни светове и комична абсурдност</title>
        <description>&lt;p&gt;Фейсбук е коварно място. Използвам този банализъм, за да обясня колко може да те изненада с първата си книга автор, когото си свикнал да четеш първо през фейсбук статусите му. Дълги, информативни, реалистични, либерални, толерантни, социално и политически ангажирани, изпълнени със спомени за чужди места, разкази за родния Ловеч и много музика за меломани, сред която винаги можеш да си откриеш нещо ценно и рядко, те всъщност ме заблудиха, че и “Винилови души” (Жанет 45, 2020), дебютният сборник на Цветозар Цаков, ще предложи още от същото.&lt;/p&gt;

&lt;p&gt;==&lt;/p&gt;

&lt;p&gt;Вместо това обаче попаднах на истории, в които въображението тържествува чрез фантастичното и абсурдното и които са привидно изместени от злободневното в едни по-философски и метафизични ширини. В много от разказите присъства сънят, причудливото, кривините на реалността, онова, което срещаме, когато излезем извън себе си или се впуснем в спомените си като с магически асансьор. В тези истории има и носталгия, и някаква насмешлива поучителност, и разбира се - музика. Усещането за времето и неговата ефимерност и разтегливост е силно. Местата на действие, освен родния Ловеч, обикновено са не само незнайни, а понякога изобщо не са от този свят или от настоящето. Имената са генерични, често чужди.&lt;/p&gt;

&lt;p&gt;==&lt;/p&gt;

&lt;p&gt;Да, почеркът в този сборник определено е дебютен, текстовете носят очакваната чаровна незрялост, по-скоро момчешкост, но не бих се учудила, ако в бъдещи книги Цветозар затвърди далечните асоциации с някои от кумирите си, чиито имена могат да се открият и на страниците му: Вонегът, Бредбъри, а защо не и Хармс. Някои разкази звучат именно като трибют към тях.&lt;/p&gt;

&lt;p&gt;==&lt;/p&gt;

&lt;p&gt;И все пак мисля, че най-силен гласът на автора е в иронията и самоиронията - разказите със сатиричен привкус определено са най-зрели. В един от тях соцът се оказва името на новооткрита ловешка риба и целият строй до след промените бива разказан чрез тази забавна алегория (“Соц”). В друг разказ писател настоява книгата му от едно повтарящо се изречение, съдържащо уж смисъла на живота, да бъде издадена в огромен тираж и незабавно изтеглена - не толкова пиар акция, колкото грижа за разбирането, че хората не искат наистина да познават този смисъл и трябва да бъдат защитени от разкриването му (“Книга за никого”). В трети свободата се разбира през правото да куцаш защото можеш, още преди куцането да е станало норма (“Куци времена”). В четвърти отвъдното също си има административна бюрокрация (“Бели кахъри”). В пети женската поезия се ражда буквално като интимен акт пред очите на рецензент и журналист мизогинист (“Най-великата творба”). А кратки текстове като “Живей!” и “Ц(в)ивилизация” са удоволствия буквално в абсурдисткия дух на Хармс.&lt;/p&gt;

&lt;p&gt;==&lt;/p&gt;

&lt;p&gt;Много от историите на Цветозар Цаков ни пренасят в една магическа, въображаема реалност, в един (не)възможен, утопичен свят. В “Асансьорът” протагонистът попада в изоставено село, в което жителите му са се разкачили от “прякото” време и са попаднали в “широкото”, където минало, бъдеще и настояще съществуват едновременно и мъртвите не могат да умрат. В “96%” човечеството е стигнало до фаза, в която използва 96% от мозъка си и вече няма нужда да полага физически усилия за каквото и да било, освен чрез мисълта си. В “След дъжда” героят търси алтернативен автор, също герой, и го моли за спасение в разказа му. В “Пречиствателна станция” попадаме в задграбния свят за излишни и употребени мечти. В “Хомо универсус” всички мъртви изведнъж оживяват с очите си и се изправят един до друг.&lt;/p&gt;

&lt;p&gt;==&lt;/p&gt;

&lt;p&gt;Със сигурност, като много дебютни сборници, и “Винилови души” е доволно еклектичен, но все пак като че ли има тънка нишка - тази на фантазията, - която го пронизва. Лично на мен ми се искаше историите за музика, в която Цветозар е такъв блестящ самоук експерт, да бъдат повече. Бих била любопитна да прочета от него и повече истории в традицията на реализма, както и негови носталгични разкази за родния му град и за изчезналите субкултури на 90-те (това последното е каприз, признавам). Оставям ви с един цитат от първия разказ:&lt;/p&gt;

&lt;p&gt;==&lt;/p&gt;

&lt;blockquote&gt;
  &lt;p&gt;“Когато действително видиш безкрайността, тя престава да бъде блян и идеал, а се превръща в кошмар, от който няма как да избягаш. В такива моменти не ти остава нищо друго, освен да се качиш на някоя висока сграда, да поемеш дълбоко въздух и с пълни дробове да се хвърлиш в бездната. В полета си, в краткия интервал след скока и преди да се размажеш върху твърдата земя, само тогава и само там можеш наистина да усетиш как безкрайността на вселената и преходността на живота се сливат в красива, някак тъжна, но толкова изпълваща съществото прегръдка, че дори мимолетният спомен за нея би те обрекъл на вечна и безбрежна тъга. Тъгата на това да си жив само тук и сега, и никога преди и след това, и никъде другаде.”&lt;/p&gt;
&lt;/blockquote&gt;
</description>
        <pubDate>Wed, 04 Nov 2020 00:00:00 +0000</pubDate>
        <link>/bookreviews/2020/11/04/11-19-%D0%B2%D0%B8%D0%BD%D0%B8%D0%BB%D0%BE%D0%B2%D0%B8-%D0%B4%D1%83%D1%88%D0%B8-%D0%BD%D0%B0-%D1%86%D0%B2%D0%B5%D1%82%D0%BE%D0%B7%D0%B0%D1%80-%D1%86%D0%B0%D0%BA%D0%BE%D0%B2-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE-%D0%B7%D0%B0-%D1%84%D0%B0%D0%BD%D1%82%D0%B0%D0%B7%D0%B8%D0%B8-%D0%B8-%D0%BA%D0%BE%D0%BC%D0%B8%D1%87%D0%BD%D0%B0-%D0%B0%D0%B1%D1%81%D1%83%D1%80%D0%B4%D0%BD%D0%BE%D1%81%D1%82.html</link>
        <guid isPermaLink="true">/bookreviews/2020/11/04/11-19-%D0%B2%D0%B8%D0%BD%D0%B8%D0%BB%D0%BE%D0%B2%D0%B8-%D0%B4%D1%83%D1%88%D0%B8-%D0%BD%D0%B0-%D1%86%D0%B2%D0%B5%D1%82%D0%BE%D0%B7%D0%B0%D1%80-%D1%86%D0%B0%D0%BA%D0%BE%D0%B2-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE-%D0%B7%D0%B0-%D1%84%D0%B0%D0%BD%D1%82%D0%B0%D0%B7%D0%B8%D0%B8-%D0%B8-%D0%BA%D0%BE%D0%BC%D0%B8%D1%87%D0%BD%D0%B0-%D0%B0%D0%B1%D1%81%D1%83%D1%80%D0%B4%D0%BD%D0%BE%D1%81%D1%82.html</guid>
        
        <category>Цветозар Цаков</category>
        
        <category>Жанет 45</category>
        
        <category>рецензия</category>
        
        <category>разкази</category>
        
        <category>Винилови души</category>
        
        
        <category>bookreviews</category>
        
      </item>
    
      <item>
        <title>&quot;Лято на езерата&quot; - една от най-значимите жени в историята за първи път на български</title>
        <description>&lt;p&gt;Първият превод на Маргарет Фулър на български език излиза под знака на “Кръг”. Издателството е заложило на „Лято на езерата” - заглавие със заслужено място в историята на американската, а и световната литература. Това е първата книга на писателката, философка и журналистка от XIX в., известна с впечатляващата си ерудиция и висок интелект.&lt;/p&gt;

&lt;p&gt;==&lt;/p&gt;

&lt;p&gt;Преводът на проф. Албена Бакрачева е първият изобщо на Фулър на български. Към него преподавателката по американска литература е добавила и послеслов, който задълбочено анализира творбата. Текстът е поместен в елегантен том, оформен от художника Кирил Златков като част от неформалната серия на „Кръг” за природописна литература.&lt;/p&gt;

&lt;p&gt;==&lt;/p&gt;

&lt;p&gt;През 1843 г. Маргарет Фулър, вече добре позната и уважавана в трансценденталния кръг на Ралф Уолдо Емерсън и Хенри Дейвид Торо, пътува с влак, параход, карета и пеша през района на Големите езера – тогава част от американския Див Запад. В „Лято на езерата” тя описва това свое приключение.&lt;/p&gt;

&lt;p&gt;==&lt;/p&gt;

&lt;p&gt;Литературно-философският пътепис винаги се е противопоставял на лесната класификация; текстът е пътеписен, автобиографичен, социален, но и публицистичен. „Лято на езерата“ е дълбоко размишление върху вътрешното пътешествие и самоизследване на Фулър. Това е четиво, което отвлича читателя по особено красив начин във времето и пространството, за да му покаже живата реалност през очите и сърцето на авторката.&lt;/p&gt;

&lt;p&gt;==&lt;/p&gt;

&lt;p&gt;Мисълта и грижата за природата и нейните чудеса са основна тема в цялостното творчество на Фулър и „Лято на езерата“ не прави изключение. Освен пътепис, книгата е и своеобразен природопис с елементи на антропологични записки, които изразяват интереса и уважението на авторката към индианците. Според проф. д.ф.н. Албена Бакрачева писателката е отправила взор към примамливата дивота на американския Запад във време, когато по всичко личи, че на „Дивия“ запад му остава съвсем малко живот.&lt;/p&gt;

&lt;p&gt;==&lt;/p&gt;

&lt;p&gt;В послеслова си за „Лято на езерата“ тя прави и любопитен паралел между описанието на Ниагарския водопад на Маргарет Фулър, с което започва книгата, и това на големия български писател Алеко Константинов, който посещава известната природна забележителност точно 50 години след американката. Тази „българска връзка“ не само емоционално, но и напълно основателно заделя място за „Лято на езерата“ в измеренията на нашия литературен контекст от втората половина на XIX век.\
\
==&lt;/p&gt;

&lt;p&gt;&lt;img src=&quot;/Uploads/margaretfuller.jpg&quot; alt=&quot;&quot; /&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Сара Маргарет Фулър Осоли&lt;/strong&gt; (1810–1850) е част от американския трансцендентализъм. Със своята ерудиция и бляскава интелигентност тя се откроява в новоанглийските културни среди от 40-те години на XIX в. и като познавачка на европейската литература в Америка. Описвана е като „гражданка на света“, изпреварила времето си с активната си борба за женските права.&lt;/p&gt;

&lt;p&gt;==&lt;/p&gt;

&lt;p&gt;„Във време, когато родната й Нова Англия възторжено и всеотдайно пише своята „интелектуална декларация за независимост“ (…) и се е посветила на изграждането на национална, американска културна идентичност, Маргарет Фулър свободно, целенасочено и вътрешно безконфликтно изживява и демонстрира своята веднъж завинаги изградена „безгранична“ културна самоличност. И нищо чудно, че покрай неизменното впечатление за различност, което създава у американските си съвременници, както с перото, така и с ярката си – и независима – личност тя спечелва уважението и направо възхищението на своите велики новоанглийски сънародници Ралф Уолдо Емерсън, Хенри Дейвид Торо и Натаниъл Хоторн (именно тя е прототипът на Хестър Прин от романа на Хоторн „Алената буква“)“, пише проф. д.ф.н. Албена Бакрачева.&lt;/p&gt;

&lt;p&gt;==&lt;/p&gt;

&lt;p&gt;&lt;img src=&quot;/Uploads/lyato_na_ezerata_snimka.jpg&quot; alt=&quot;&quot; /&gt;&lt;/p&gt;
</description>
        <pubDate>Tue, 03 Nov 2020 00:00:00 +0000</pubDate>
        <link>/interviews/2020/11/03/09-28-%D0%BB%D1%8F%D1%82%D0%BE-%D0%BD%D0%B0-%D0%B5%D0%B7%D0%B5%D1%80%D0%B0%D1%82%D0%B0-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B7%D0%BD%D0%B0%D1%87%D0%B8%D0%BC%D0%B8%D1%82%D0%B5-%D0%B6%D0%B5%D0%BD%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</link>
        <guid isPermaLink="true">/interviews/2020/11/03/09-28-%D0%BB%D1%8F%D1%82%D0%BE-%D0%BD%D0%B0-%D0%B5%D0%B7%D0%B5%D1%80%D0%B0%D1%82%D0%B0-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B7%D0%BD%D0%B0%D1%87%D0%B8%D0%BC%D0%B8%D1%82%D0%B5-%D0%B6%D0%B5%D0%BD%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8.html</guid>
        
        
        <category>interviews</category>
        
      </item>
    
      <item>
        <title>Румен Павлов: Ако не внимавам достатъчно, всяко мое стихотворение ще е за дървета</title>
        <description>&lt;p&gt;&lt;strong&gt;Поезията ти сякаш се родее с тази на сюрреалистите и дадаистите. Струва ми се, че ти също експериментираш с автоматичното писане. Съгласен ли си? Какво е твоето лично усещане за стихотворенията от дебютната ти стихосбирка “Отвор” (изд. Екрие, 2020)?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Донякъде съм съгласен. Предполагам, че могат да се открият елементи и от други течения. Няма как обаче да имам друго усещане, освен че това е просто моята поезия.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В анонса към книгата Марин Бодаков пише, че “не се налага да разбираме всичко”. Аз имах същото усещане - че смисълът в текстовете ти е някак второстепенен, че не бива да се опитваме непременно да го фиксираме, да разберем всеки образ. Водещо тук като че ли е по-скоро пиршеството на думите и тропите, тяхната спонтанност, способността им да изненадват и дори да стъписват, до степен, в която нишката на логиката изтънява и се прокъсва.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Винаги ме води някаква първоначална идея, която е възможно да се трансформира във вторична, за сметка на новопоявил се смисъл. В редки случаи „пиршеството на думите”  може да е причината, а не следствието.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Към нас се движи леко тъмнината, а ние плюем точно срещу вятъра” - това ли прави поетът според теб? И още един въпрос за поезията:&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;&lt;strong&gt;&lt;em&gt;“шибат ме камшиците
и отново ме заклеват
да казвам истината само истината
да пиша в стиховете само истината”&lt;/em&gt;&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;&lt;strong&gt;Зона на истина ли е поезията за теб и на какво изпълнява ролята на камшик лично за теб?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;На първия въпрос – всеки го прави или го е правил в някакъв период, поетът също. Важното е да се мобилизира в даден момент и да обърне посоката. Да, поезията и изкуството като цяло би трябвало да са зони на истината, а вътрешният глас на поета и твореца да е камшикът, който постоянно го държи под око.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Каква е разликата между крехките ни мускули в калта и крехките крила в небето?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Няма разлика.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кои са звездоброячите в стиховете ти?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не знам, защото не се виждат - черни са и се сливат с нощното небе.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“В сивомлечнобели сгради не може да се мисли галактически” - какво е тогава мисленето в панелките на живота ни?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Мислене за земни, реални, на една ръка разстояние неща.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Какви са двете половини, на които се разделя днешният човек, според теб?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Това, което прави и това, което иска да прави.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Ти завинаги си ти” - звучи като ограничителна заповед, макар да казваш, че това “ти” уж включва промените в него. Все пак възможно ли е излизането от себе си?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;На този въпрос ще търся отговор цял живот.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Един от честите образи в поезията ти е дървото и листата…&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Отдавам го на силната си връзка с природата. Ако не внимавам достатъчно, всяко мое стихотворение ще е за дървета.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Не искам от нищо по много” - сигурен ли си, че няма изключения?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Това е един стих от бъдещето. Написах го, за да ме подсеща.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Имаш ли свой собствен отвор - към какво води?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Обикновено води до същото, което е извън него.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;“опитомяването
на настоящето
вече е
непостижимо”&lt;/em&gt;&lt;/strong&gt;&lt;/p&gt;

&lt;p&gt;&lt;strong&gt;==&lt;/strong&gt;&lt;/p&gt;

&lt;p&gt;&lt;strong&gt;Как би коментирал този стих в контекста на днешната световна пандемия и социална карантина? И какви са основанията ти да “съчувстваш на света” от днес?&lt;/strong&gt;&lt;/p&gt;

&lt;p&gt;Социалната карантина е добър момент за опровергаване на това твърдение, макар че съм напълно съгласен с Робърт Фрост, че „…The present/ Is too much for the senses,/ Too crowding, too confusing -/ Too present to imagine.” Все пак не мисля, че днешният свят е много различен от вчерашния. Съчувствието би трябвало да прераства в действие – на това се опитвам да се уча.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кои са гласовете, които можем да чуем в текстовете ти? Чия поезия ти е била настолна през годините, от кого си се „учил“? И поезията на кои свои съвременници харесваш днес?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;T.С.Елиът, Силвия Плат, Константин Павлов, Данила Стоянова, Пабло Неруда, Лорка. Напоследък съм запленен от Дерек Уолкът. Харесвам първата стихосбирка на Иван Ланджев.&lt;/p&gt;
</description>
        <pubDate>Mon, 02 Nov 2020 00:00:00 +0000</pubDate>
        <link>/interviews/2020/11/02/10-23-%D1%80%D1%83%D0%BC%D0%B5%D0%BD-%D0%BF%D0%B0%D0%B2%D0%BB%D0%BE%D0%B2-%D0%B0%D0%BA%D0%BE-%D0%BD%D0%B5-%D0%B2%D0%BD%D0%B8%D0%BC%D0%B0%D0%B2%D0%B0%D0%BC-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%B2%D1%81%D1%8F%D0%BA%D0%BE-%D0%BC%D0%BE%D0%B5-%D1%81%D1%82%D0%B8%D1%85%D0%BE%D1%82%D0%B2%D0%BE%D1%80%D0%B5%D0%BD%D0%B8%D0%B5-%D1%89%D0%B5-%D0%B5-%D0%B7%D0%B0-%D0%B4%D1%8A%D1%80%D0%B2%D0%B5%D1%82%D0%B0.html</link>
        <guid isPermaLink="true">/interviews/2020/11/02/10-23-%D1%80%D1%83%D0%BC%D0%B5%D0%BD-%D0%BF%D0%B0%D0%B2%D0%BB%D0%BE%D0%B2-%D0%B0%D0%BA%D0%BE-%D0%BD%D0%B5-%D0%B2%D0%BD%D0%B8%D0%BC%D0%B0%D0%B2%D0%B0%D0%BC-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%B2%D1%81%D1%8F%D0%BA%D0%BE-%D0%BC%D0%BE%D0%B5-%D1%81%D1%82%D0%B8%D1%85%D0%BE%D1%82%D0%B2%D0%BE%D1%80%D0%B5%D0%BD%D0%B8%D0%B5-%D1%89%D0%B5-%D0%B5-%D0%B7%D0%B0-%D0%B4%D1%8A%D1%80%D0%B2%D0%B5%D1%82%D0%B0.html</guid>
        
        <category>Румен Павлов</category>
        
        <category>Екрие</category>
        
        <category>Отвор</category>
        
        <category>поезия</category>
        
        <category>интервю</category>
        
        
        <category>interviews</category>
        
      </item>
    
      <item>
        <title>&quot;Пилат&quot; на Магда Сабо - трагедията на тоталитарния характер и детството на старостта</title>
        <description>&lt;p&gt;“Пилат” на Магда Сабо е един от вечните, общочовешки романи и този повече от половин век между написването му през 1963 г. и издаването му на български от издателство “Колибри” едва през 2020 г. всъщност няма особено значение и не отнема от актуалността му, след като романът най-после е стигнал до нас. Книгата представлява &lt;strong&gt;дълбок психологически портрет на две жени&lt;/strong&gt; - майка и дъщеря, на техните сложни взаимоотношения, на семейните и социални роли, на старостта, семейството и дома. Написан с лишена от сантименталност честност, с острота при вглеждането в мрака на душевните ни дълбини и сдържана емпатия към героите, този малко хладен, но много човешки роман няма как да не проговори на всеки, който е в ролята на възрастен родител или пораснало дете.&lt;/p&gt;

&lt;p&gt;==&lt;/p&gt;

&lt;p&gt;Когато баща й почива, Иза продава семейната къща на родителите си в малък провинциален град и премества майка си Етелка при себе си в Будапеща. Но облекчението, че няма да остане сама, и ентусиазираното очакване, че ще може да помага на дъщеря си в претовареното й ежедневие на уважаван лекар, бързо напускат майката. Съвместното съжителство води до онова неизбежно трансформиране на ролите между деца и родители в тази възраст - &lt;strong&gt;настъпва “детството на старостта”&lt;/strong&gt;, когато именно възрастните са тези, които биват обгрижвани и контролирани като безпомощни деца.&lt;/p&gt;

&lt;p&gt;==&lt;/p&gt;

&lt;p&gt;Тази болезнена трансформация, в която се случва неизбежният и безрадостен сблъсък между поколенията, в която две воли за живот и две разбирания за смисъла на самотата се противопоставят, проследяваме отначало само от гледната точка на майката Етелка. Но &lt;strong&gt;Магда Сабо е честен до суровост с героите си автор&lt;/strong&gt;. С напредването на разказа, тя отстъпва тази гледна точка и на дъщерята Иза, и дори на останалите, второстепенни герои. Това все по-бързо прехвърляне от съзнание в съзнание придава не само сюжетна пълнота на разказа, но и ни спасява от прибързани морални оценки и пристрастия и предоставя пълнотата от аргументи в поведението на всички.&lt;/p&gt;

&lt;p&gt;==&lt;/p&gt;

&lt;p&gt;И все пак емпатията към Етелка остава най-силна, като след краткото й и донякъде коварно разколебаване, Магда Сабо отново ни връща към нея, с още по-голяма сила намества емоционалния ни и етичен компас. &lt;strong&gt;Старостта е време на лишаване - и Етелка трябва да се лиши постепенно от всичко, преди отново да го открие - уви, по най-трагичния начин&lt;/strong&gt;: от къщата си, от вещите си, от грижите си за другите и за себе си, от активността си, от говоренето, връзките си с хората, от радостната откритост към света - а тоест едновременно и от миналото си, и от бъдещето си. За да пребивава безмълвна и безволева в едно настояще, което изглежда просто като изчакване на смъртта - в удобния нов фотьойл, надвесен над оживения, но чужд и недостъпен град. Птицата в клетка, която й подаряват, за да й прави компания, е донякъде твърде предвидима, но затова пък безпогрешна по смисъла си метафора. Освобождаването на неуверената, объркана птица, лишена от своите диви инстинкти за оцеляване, е предчувствие за начина, по който Етелка ще постигне своето освобождение. Освобождение, което е същевременно завръщане към себе си.&lt;/p&gt;

&lt;p&gt;==&lt;/p&gt;

&lt;p&gt;Въпреки трагичността на тази централна героиня обаче, нейната дъщеря &lt;strong&gt;Иза ми се струва много по-трагичен и сложен герой, който със сигурност е фокусът на всички взаимоотношения&lt;/strong&gt;, разгледани в романа. Многократно описвана като “войник”, Иза сякаш е продукт на едно ново, следвоенно - а следователно и прясно комунистическо поколение. Тя като че ли е безмълвното, скрито обвинение на Магда Сабо срещу човекомразния режим, от който писателката лично пострадва, чиято цензура изпитва на гърба си. И той, като героинята й, поема отговорността за една повсеместна грижа за “децата” си, лишена от любов към тяхната свобода и самодостатъчност.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Този политически смисъл, разбира се, е само допълнителен бонус към психологическата дълбина на текста&lt;/strong&gt;. Сред всички наистина добри герои Иза е тази, която “официално” е възприемана като такава: тя е обявена от малка за добра, грижовна, сериозна, отговорна и най-вече винаги права за всичко (познато, нали). Нейната трагедия обаче е в онова, което вероятно е дало и името на романа. Също като Пилат, Иза измива ръцете си с всичко което е правила като съвестна и отговорна дъщеря за родителите си - тя e изпълнила дълга си, обърквайки го с любовта, любовта, която трябва да е крехка, вслушваща се, двупосочна. “Kолко много неща опитах да направя заради теб, на които изобщо човек е способен, но ти не знаеше какво да правиш с всичко това. Аз съм невинна“, обръща се мислено към майка си Иза, оправдавайки се пред себе си толкова по пилатовски. В нейната обич има нещо административно, нещо безкомпромисно и принудително, нещо, което не зачита правата на своите “подопечни” (отново, толкова политически разпознаваемо).&lt;/p&gt;

&lt;p&gt;==&lt;/p&gt;

&lt;p&gt;И все пак Иза е е достатъчно многопластов образ, за да не бъде еднозначно отношението ни към нея - то може да варира от неприязън и дори презрение до съчувствие и съжаление, а неизказаната възможност е самата героиня да е жертва - на една нова, бездушна система. Мага Сабо се е погрижила да затрудни черно-белите морални присъди, давайки й черти, които ту ни приближават до логиката й, ту обратното. Да, Иза е способна на някакви чувства, способна е да свърже със себе си думата “обичам”, способна е на терзания и дори вина, непрекъснато ставаме свидетели освен на дразнението от майка й и на опитите да разреши това, да намери верния подход. &lt;strong&gt;Трагична е именно нейната неспособност, като че ли вродена, нейната непропускливост, тоталитаризмът на същността й&lt;/strong&gt;. Неспособност, поради която Иза е човек, който би връчил плик с пари, вместо от сърце да благодари, когато някой й е помогнал.&lt;/p&gt;

&lt;p&gt;==&lt;/p&gt;

&lt;p&gt;Една от основните теми в романа е тази за смисъла на дома. &lt;strong&gt;Идеята за дом, която двете жени въплъщават, се раздвоява&lt;/strong&gt; в образите на старата провинциална и пълна с познати неуредици и невсъвършенства семейна къща, в която любовта на Етелка и Винце е била толкова сърдечна и хармонична, и новия модерен и подреден - и най-вече социалистически типов - дом на Иза, който е нейна крепост на усамотение и където всеки друг сякаш е натрапник. Разпознаването на истинския дом се случва и за Етелка, и за останалите герои, но в крайна сметка може би и за самата Иза - макар за нея да е вече твърде късно.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Романът отделя място и за двамата мъже около Иза&lt;/strong&gt; - бившия й съпруг и сегашния й годеник, отразява динамиката на отношенията с човек като нея, които във всеки случай водят до един и същ неизбежен изход. “Иза беше човек, когото можеше да уважава, от когото можеше да се учи”, мисли си Антал, който се влюбва от пръв поглед в момичето-войник. Сабо представя инстинктът му да бяга от тази жена почти като нещо мистично, метафизично, оставя го нерационален, необяснен - така че всеки може да го аргументира за себе си.&lt;/p&gt;

&lt;p&gt;==&lt;/p&gt;

&lt;p&gt;Разказвайки историята на семейство Сьоч, Магда Сабо разказва и за промяната на Унгария, за трансформацията й от един свят в друг, за провинциалното и градското лице на родината й, за смяната на географията и улиците от младостта. Тя прави това деликатно, чрез героите си, чрез описваното от нея битово ежедневие. Тази година излезе и филм по книгата, който още не съм гледала, но едно е сигурно - със сигурност препоръчвам силно този роман.&lt;/p&gt;
</description>
        <pubDate>Fri, 30 Oct 2020 00:00:00 +0000</pubDate>
        <link>/bookreviews/2020/10/30/11-47-%D0%BF%D0%B8%D0%BB%D0%B0%D1%82-%D0%BD%D0%B0-%D0%BC%D0%B0%D0%B3%D0%B4%D0%B0-%D1%81%D0%B0%D0%B1%D0%BE-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B0-%D1%82%D0%BE%D1%82%D0%B0%D0%BB%D0%B8%D1%82%D0%B0%D1%80%D0%BD%D0%B8%D1%8F-%D1%85%D0%B0%D1%80%D0%B0%D0%BA%D1%82%D0%B5%D1%80-%D0%B8-%D0%B4%D1%8A%D0%BB%D0%B3%D0%B0-%D0%B1%D1%8A%D1%80%D0%BA%D0%B0%D0%BD-%D1%81-%D0%BB%D1%8E%D0%B1%D0%BE%D0%B2.html</link>
        <guid isPermaLink="true">/bookreviews/2020/10/30/11-47-%D0%BF%D0%B8%D0%BB%D0%B0%D1%82-%D0%BD%D0%B0-%D0%BC%D0%B0%D0%B3%D0%B4%D0%B0-%D1%81%D0%B0%D0%B1%D0%BE-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B0-%D1%82%D0%BE%D1%82%D0%B0%D0%BB%D0%B8%D1%82%D0%B0%D1%80%D0%BD%D0%B8%D1%8F-%D1%85%D0%B0%D1%80%D0%B0%D0%BA%D1%82%D0%B5%D1%80-%D0%B8-%D0%B4%D1%8A%D0%BB%D0%B3%D0%B0-%D0%B1%D1%8A%D1%80%D0%BA%D0%B0%D0%BD-%D1%81-%D0%BB%D1%8E%D0%B1%D0%BE%D0%B2.html</guid>
        
        <category>Пилат</category>
        
        <category>Магда Сабо</category>
        
        <category>Колибри</category>
        
        <category>рецензия</category>
        
        <category>роман</category>
        
        
        <category>bookreviews</category>
        
      </item>
    
      <item>
        <title>Две нови книги - унгарска и чешка - в европейската поредица на ЕРГО</title>
        <description>&lt;p&gt;Две нови книги излизат в поредицата „Модерна европейска проза“ на изд. ЕРГО: забавната и мистериозна „Събуждане в Шибуя“ от Анна Цима, която разказва за младо момиче, заключено в континуума на време и пространство на космополитния Токио, и за нейното алтер-его Яна в Прага, както и изпълнената с черен хумор „Моят танк“ от Виктор Хорват (Награда за литература на ЕС за 2009), където лейтенант от унгарската армия се колебае между игрите с оловни войничета, държавния дълг и еротичните си блянове в навечерието на „братската“ инвазия в Чехословакия през 1968 г.&lt;/p&gt;

&lt;p&gt;==&lt;/p&gt;

&lt;p&gt;„Моят танк“ на унгарския писател Виктор Хорват (1962) излиза през 2017 г., в навечерието на 50-годишнината от нахлуването в Чехословакия и смазването на „кадифената революция“. Авторът нарушава мълчанието, което тегне над събитията от близкото минало. Почти всички действащи лица, места, дати и дори часове на събитията в романа са действителни. „97% процента фактология, 3% безумия – поетичен похват, който превръща текста в изкуство“ – твърди Хорват, изследвал множество документи и правил проучвания по темата.&lt;/p&gt;

&lt;p&gt;==&lt;/p&gt;

&lt;p&gt;В книгата присъства и карикатурният образ на социализма и режима на Янош Кадар. Примесен с лека носталгия по детството, „Моят танк“ ни въвежда в свят, в който езикът по-скоро скрива, отколкото разкрива действителността, а партийните и държавни ръководители се явяват в образа на добрия дядо и бащата. Героите остават завинаги деца – играят на войничета и танкове, страхуват се от гнева на възрастните, вярват във фалшиви лозунги. Гротеска, сатира и самоирония правят от текста на Виктор Хорват едно вълнуващо пътуване в миналото, и не само.&lt;/p&gt;

&lt;p&gt;==&lt;/p&gt;

&lt;p&gt;Когато седемнайсетгодишната Яна от „Събуждане в Шибуя“ на Анна Цима (1991) се озовава в бленуваното Токио, ѝ се иска да остане там завинаги. Бързо се убеждава какви необозрими последици може да има желанието ѝ. Оказва се затворена в магичния кръг на оживения квартал на удоволствията Шибуя. Докато по-младата трансцендентна версия на Яна блуждае из града, преживява странни случки и търси пътя към дома, двайсет и четири годишната Яна в Прага следва японистика, бори се за стипендия в Токио и си блъска главата над превода на един японски разказ. Съдбата на автора му, почти забравения писател Кавашита, има върху бъдещите събития по-голямо влияние, отколкото двете Яни изобщо са допускали.&lt;/p&gt;

&lt;p&gt;==&lt;/p&gt;

&lt;p&gt;Увлекателният, написан с чувство за хумор роман на младата японистка, за коятот ова е писателски дебют, разказва за търсенето на пътя към една различна култура, за това, колко нееднозначен е реалният свят и колко измамна може да бъде една сбъдната мечта.&lt;/p&gt;
</description>
        <pubDate>Thu, 29 Oct 2020 00:00:00 +0000</pubDate>
        <link>/newbooks/2020/10/29/12-21-%D0%B4%D0%B2%D0%B5-%D0%BD%D0%BE%D0%B2%D0%B8-%D0%BA%D0%BD%D0%B8%D0%B3%D0%B8-%D1%83%D0%BD%D0%B3%D0%B0%D1%80%D1%81%D0%BA%D0%B0-%D0%B8-%D1%87%D0%B5%D1%88%D0%BA%D0%B0-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BF%D0%BE%D1%80%D0%B5%D0%B4%D0%B8%D1%86%D0%B0-%D0%BD%D0%B0-%D0%B5%D1%80%D0%B3%D0%BE.html</link>
        <guid isPermaLink="true">/newbooks/2020/10/29/12-21-%D0%B4%D0%B2%D0%B5-%D0%BD%D0%BE%D0%B2%D0%B8-%D0%BA%D0%BD%D0%B8%D0%B3%D0%B8-%D1%83%D0%BD%D0%B3%D0%B0%D1%80%D1%81%D0%BA%D0%B0-%D0%B8-%D1%87%D0%B5%D1%88%D0%BA%D0%B0-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BF%D0%BE%D1%80%D0%B5%D0%B4%D0%B8%D1%86%D0%B0-%D0%BD%D0%B0-%D0%B5%D1%80%D0%B3%D0%BE.html</guid>
        
        <category>новакнига</category>
        
        <category>роман</category>
        
        <category>ЕРГО</category>
        
        <category>Събуждане в Шибуя</category>
        
        <category>Моят танк</category>
        
        
        <category>newbooks</category>
        
      </item>
    
  </channel>
</rss>
