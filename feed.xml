<?xml version="1.0" encoding="UTF-8"?>
<rss version="2.0" xmlns:atom="http://www.w3.org/2005/Atom">
  <channel>
    <title></title>
    <description>с Антония Апостолова</description>
    <link>/</link>
    <atom:link href="/feed.xml" rel="self" type="application/rss+xml"/>
    <pubDate>Fri, 24 Apr 2020 09:34:20 +0000</pubDate>
    <lastBuildDate>Fri, 24 Apr 2020 09:34:20 +0000</lastBuildDate>
    <generator>Jekyll v3.8.6</generator>
    
      <item>
        <title>(Корона от книги) Петя Кокудева: Има нещо дълбоко автентично в това, че се смеем през сълзи</title>
        <description>&lt;p&gt;&lt;em&gt;Интервюта по време на социална карантина. Мнозина от нас в момента не могат да се съсредоточат върху четенето и писането - затова пък охолно поглъщат всяка информация за корона емидемията. Затова реших да дам думата на писателите и издателите, които да ви разкажат как се справят с изолацията и новините, какво четат и какво препоръчват да (пре)прочетем точно в този момент, и най-важното - как виждат света след днес. Следете техните послания в рубриката &lt;strong&gt;“Корона от книги”&lt;/strong&gt;. Бъдете здрави и пазете останалите! Ще се видим отново!&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Светът от вчера е различен от този днес? Къде виждате основно разликата?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В изобретателността и чувството за хумор, което само по себе си е същото – форма на мисловна изобретателност. Масово наоколо забелязвам пролетно поникване на всякакви прояви на находчивост и ежедневно откривателство: човек, който не може да ходи на фитнес, полива плочките в кухнята с олио и тича по тях, сякаш е на онзи уред за бягане на място; полицаи правят импровизирани концерти под балконите на блокирани жители; кучета участват по скайп в бизнес срещите на човеците или биват разхождани с дрон; дори меметата днес са далеч по-смешни, защото имаме реална беда, реална тъга – а истинският, пречистващ хумор никне от болките. Харесва ми това, че се смеем през сълзи – има нещо дълбоко автентично в това.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Следите ли актуалната информация около корона епидемията или?… Как според вас се отразява предозирането с информация и какъв е съветът ви за ориентиране в този океан?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ползвам си компаса за ориентиране изобщо в информацията, и отпреди. Разчитам на нишките на вече изградено доверие. Например, предпочитам да чета хора или медии, които не просто бълват стремглаво информация, а си дават труд да я осмислят, курирайки я, превеждайки я, синтезирайки я, преразказвайки най-важното. Едно е да хвърлиш там някакъв линк, друго е да си личи желанието ти да информираш с ясен фокус. Внимателно създаваното е винаги по-бавно, по-ясно и с по-отчетлива структура – търся такива неща и те много добре се разпознават всъщност.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Как преминава вашата социална “карантина” у дома?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;По цял ден съм си на работа, просто под формата на хоум офис. Честно казано, дори работя повече и нямам обедна почивка, защото се улисвам и забравям да ям. Сутрин и вечер излизам за по около час и „маам гащи“ пеша по улиците в квартала, защото без движение ми е невъзможно. Трябва да призная, че има известно вълнение у мен около този нов начин на живот – приемам го с любопитство, изследвам границите си, емоциите си. Всъщност е неимоверно интересно, като на пътешествие, защото е истинско, не измислено или самоналожено. Мен сякаш трудностите ме палят, увличат ме, не ме единствено сломяват.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Успявате ли да настроите ума си на вълна четене или писане и кои са заглавията, които ви съпътстват тези дни?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;О, да, чета си, както обикновено – ни повече, ни по-малко. Слушам аудио книги, докато върша домакински неща или се къпя. Последното впечатлило ме бе „The Gift of Therapy” на Ървин Ялом. Паралелно чета „In Siberia”, изящен пътепис на Colin Thubron.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;А кое заглавие бихте препоръчали на читателите като актуално за четене или репрочитане точно в този момент?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Аз не умея да чета в рамките на някаква актуалност, никога не ми се е случвало. Винаги бих препоръчала любими работи като „Нарцис и Голдмунд“ на Хесе, книгите на Виктор Франкъл, на Карл Роджърс. Те помагат чрез това, че са талантливи, а талантливото има свойството винаги да е актуално.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Каква е прогнозата ви за развитието на днешната ситуация и каква - за утрешния свят? Кое в него ще е друго и кое ще се повтори?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ами, случва ни се нещо, което на повечето от нас в живота им не се е случвало. Това е основното. Като всичко за първи път, ще го помня дълго, ще го осмислям повече. Точно както на пътешествие – прогнозите са невъзможни в сегашния момент, защото човек тепърва се пресглобява и намества у себе си промените. Не ми е нужен контрол, любопитна съм да видя как това ще ни се отрази и имам доверие на вселената. Тя знае как се сглобяват нови работи, по-добре от “Икеа”.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кое е най-важното, което трябва да запазим днес?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не искам да давам акъл на никого. За себе си искам да пазя неподправеното любопиство, донякъде влечението към рискови, заплашителни, неуредени случки с неясен край. Само такива ситуации за мен отварят онази пряка линия – да можеш да звъннеш там, на другия край на себе си, и да възкликнеш като сладките баби: „Ало, кой!?“&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Ако трябва да отправите послание, какво ще е то?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Нека е един проникновен откъс от книга на Брене Браун, която тъкмо дочетох: „В основата на смелостта е да бъдеш уязвим - да умееш да балансираш между несигурността, риска и емоционалното разкриване. Нужна е смелост, за да се отворим за радостта. Радостта е вероятно най-уязвимата емоция. Страхуваме се, че ако си позволим да я преживеем напълно, внезапно ще ни сполети нещастие или разочарование. В моментите на истинска радост мнозина от нас репетират за предстояща трагедия. Болката също е емоция, свързана с уязвимостта. Изисква се истинска смелост, за да си позволим да изпитваме болка. Когато страдаме, мнозина от нас на свой ред причиняват болка, вместо да преживеят своята. За да търсим моментите на радост и да участваме в болката, трябва да сме смели. А това означава да бъдем уязвими.”&lt;/p&gt;
</description>
        <pubDate>Tue, 21 Apr 2020 00:00:00 +0000</pubDate>
        <link>/corona/2020/04/21/11-04-%D0%BA%D0%BE%D1%80%D0%BE%D0%BD%D0%B0-%D0%BE%D1%82-%D0%BA%D0%BD%D0%B8%D0%B3%D0%B8-%D0%BF%D0%B5%D1%82%D1%8F-%D0%BA%D0%BE%D0%BA%D1%83%D0%B4%D0%B5%D0%B2%D0%B0-%D0%B8%D0%BC%D0%B0-%D0%BD%D0%B5%D1%89%D0%BE-%D0%B4%D1%8A%D0%BB%D0%B1%D0%BE%D0%BA%D0%BE-%D0%B0%D0%B2%D1%82%D0%B5%D0%BD%D1%82%D0%B8%D1%87%D0%BD%D0%BE-%D0%B2-%D1%82%D0%BE%D0%B2%D0%B0-%D1%87%D0%B5-%D1%81%D0%B5-%D1%81%D0%BC%D0%B5%D0%B5%D0%BC-%D0%BF%D1%80%D0%B5%D0%B7-%D1%81%D1%8A%D0%BB%D0%B7%D0%B8.html</link>
        <guid isPermaLink="true">/corona/2020/04/21/11-04-%D0%BA%D0%BE%D1%80%D0%BE%D0%BD%D0%B0-%D0%BE%D1%82-%D0%BA%D0%BD%D0%B8%D0%B3%D0%B8-%D0%BF%D0%B5%D1%82%D1%8F-%D0%BA%D0%BE%D0%BA%D1%83%D0%B4%D0%B5%D0%B2%D0%B0-%D0%B8%D0%BC%D0%B0-%D0%BD%D0%B5%D1%89%D0%BE-%D0%B4%D1%8A%D0%BB%D0%B1%D0%BE%D0%BA%D0%BE-%D0%B0%D0%B2%D1%82%D0%B5%D0%BD%D1%82%D0%B8%D1%87%D0%BD%D0%BE-%D0%B2-%D1%82%D0%BE%D0%B2%D0%B0-%D1%87%D0%B5-%D1%81%D0%B5-%D1%81%D0%BC%D0%B5%D0%B5%D0%BC-%D0%BF%D1%80%D0%B5%D0%B7-%D1%81%D1%8A%D0%BB%D0%B7%D0%B8.html</guid>
        
        <category>Петя Кокудева</category>
        
        <category>корона от книги</category>
        
        <category>интервю</category>
        
        
        <category>corona</category>
        
      </item>
    
      <item>
        <title>Излиза новият роман на Георги Господинов &quot;Времеубежище&quot;</title>
        <description>&lt;p&gt;Новият роман на писателя Георги Господинов вече е под печат и се очаква да излезе на 29 април. Лично авторът е пожелал „Времеубежище“ да излезе именно сега, въпреки извънредното положение, въпреки тежките дни за книгите и разпространението им - или точно заради това, съобщиха издателите от „Жанет 45“, като уточниха, че са готови да поемат този риск.&lt;/p&gt;

&lt;p&gt;==&lt;/p&gt;

&lt;p&gt;Книгата може да бъде поръчана предварително между 20 април и 3 май с 20% отстъпка от коричната цена от сайта на издателството. Корицата е с рисунка от Недко Солаков и дизайн на Христо Гочев, страниците са 372, а цената е 20 лв. за меки корици или 24 лв. - за твърди.&lt;/p&gt;

&lt;p&gt;==&lt;/p&gt;

&lt;p&gt;„За човек, който обича света от вчера, този роман не беше лесен. Той се разделя с една мечта по миналото или с това, в което то се превръща. Писах (и трих) за смесването на времена, когато паметта, лична и обща, си събира багажа и си тръгва. За новата обсесия на Гаустин и дискретното чудовище на миналото, което идва срещу нас. За времеубежищата, които строим, когато сегашното не ни е вече дом“, казва самият Георги Господинов за романа си.&lt;/p&gt;

&lt;p&gt;==&lt;/p&gt;

&lt;p&gt;Романът, писан в последните няколко години, улавя цялата тревожност и предчувствие за буря, което витае във въздуха, пишат още издателите в анонса. „Времеубежище“ е за това как се живее в остър дефицит на бъдеще, който смесва сатира и носталгия, история и ирония.&lt;/p&gt;

&lt;p&gt;==&lt;/p&gt;

&lt;p&gt;Как реагираме на усещането, че светът рязко се е сменил и нищо не е като преди? Какво става, когато разберем, че бъдещето ни е отказано? Влизаме ли тогава в убежището на миналото? Можем ли  сами да избираме своето минало, лично и това на държавата, в която живеем? Какво става, когато „вирусът на миналото“ ни връхлети и как излизаме от това. Както писателите могат, Георги Господинов сякаш е предусетил онова, което само допреди месеци беше немислимо.&lt;/p&gt;

&lt;p&gt;==&lt;/p&gt;

&lt;p&gt;Преди време „Физика на тъгата“ улови две ключови състояния днес – тъга и емпатия, сега „Времеубежище“ ни кани да поговорим за света от вчера и света утре. За дома и клиниката на този свят. Ще срещнем отново познатия ни герой Гаустин, който тук взема нещата в свои ръце. Героят, който прекосява времената като река, се е посветил на една мечта - да лекува чрез минало. Неговата клиника за минало се превръща в убежище за губещите памет. Докъде може да се разрасне тази мечта или обсесия? Колко минало може да понесе човек? В началото залогът е една клиника, в краят на романа – един континент. Ще видим как се живее във възстановка, какво става, ако се вдигне априлско въстание в Борисовата градина или осъмнем, марширувайки пред мавзолея. Къде в София обучават „статисти за революции“? Романът ни води из Цюрих, София, Виена, Сараево, Бруклин и други места и времена. А страшното и смешното в тази книга вървят ръка за ръка. Има страници, които разсмиват и стряскат едновременно.&lt;/p&gt;

&lt;p&gt;Отзивите сред първите читатели на ръкописа са възторжени, като дори го определят като най-добрият роман на Господинов.&lt;/p&gt;
</description>
        <pubDate>Mon, 20 Apr 2020 00:00:00 +0000</pubDate>
        <link>/newbooks/2020/04/20/12-12-%D0%B8%D0%B7%D0%BB%D0%B8%D0%B7%D0%B0-%D0%BD%D0%BE%D0%B2%D0%B8%D1%8F%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%B3%D0%BE%D1%81%D0%BF%D0%BE%D0%B4%D0%B8%D0%BD%D0%BE%D0%B2-%D0%B2%D1%80%D0%B5%D0%BC%D0%B5%D1%83%D0%B1%D0%B5%D0%B6%D0%B8%D1%89%D0%B5.html</link>
        <guid isPermaLink="true">/newbooks/2020/04/20/12-12-%D0%B8%D0%B7%D0%BB%D0%B8%D0%B7%D0%B0-%D0%BD%D0%BE%D0%B2%D0%B8%D1%8F%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%B3%D0%BE%D1%81%D0%BF%D0%BE%D0%B4%D0%B8%D0%BD%D0%BE%D0%B2-%D0%B2%D1%80%D0%B5%D0%BC%D0%B5%D1%83%D0%B1%D0%B5%D0%B6%D0%B8%D1%89%D0%B5.html</guid>
        
        <category>роман</category>
        
        <category>Георги Господинов</category>
        
        <category>нова книга</category>
        
        <category>Жанет 45</category>
        
        
        <category>newbooks</category>
        
      </item>
    
      <item>
        <title>Романът &quot;Улици и кораби.Gm&quot; - за човеколюбивата проза на Иван Станков </title>
        <description>&lt;p&gt;_“И ти уж работиш и живееш на палубата, а като слезеш, разбираш, че пътят ти не е бил по водата, че реалният, живият ти живот минава през отсъствието ти. Минава там, където ти не си.” _&lt;/p&gt;

&lt;p&gt;==&lt;/p&gt;

&lt;p&gt;Тъжно ми е, че късно откривам Иван Станков като писател, както и че не намирам достатъчно написано за прозата му онлайн, освен един-два анализа и съобщения за това, че първата книга от своеобразната му трилогия - “Спомени за вода. Dm”, е отличена с награда. Лично аз попаднах първо на втората - “Улици и кораби. Gm”, в която съдбата на редица от героите му от безименното крайдунавско село в първата продължава в град Русе - както впрочем на много хора от средата на XX век насам. За онези от вас, които също тепърва чуват за него, Иван Станков е и литературен историк, преводач на съвременна румънска литература и професор по история на българската литература във Великотърновския университет.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;С големите си теми, образния език и изящния стил&lt;/strong&gt;, качеството на неговата проза не отстъпва по нищо на други български автори, за които се говори много повече, понякога незаслужено. Иван Станков разказва човешки истории с особено и сякаш позабравено и старомодно човеколюбие, с неизбежната за него светла меланхолия и една не особено ценена днес бавност, достойна за голяма и небързаща за никъде, но неумолимо течаща река, каквато е централната за книгата метафора в лицето на река Дунав.&lt;/p&gt;

&lt;p&gt;==&lt;/p&gt;

&lt;p&gt;Авторът проследява човешкия живот, като започва с разказ, чийто герой е дете, и завършва с разказ, в който старец на прага на смъртта, вмествайки в тази житейска рамка &lt;strong&gt;жалоните на всекидневния човешки опит&lt;/strong&gt; - детските игри и битки, първите трепети и разочарования, приятелствата и съперничеството, не-, но и много по-често осъществената любов, смейството и разводът, ревността и верността, животът и смъртта. Без да се концентрира върху едни главни герои за цялата книга, той все пак избира протагонистите на всеки разказ да са или от едно конкренто семейство, или да са свързани по някакъв начин, дори и далечно, с членовете му. И точно както прави реката, разказвачът прелива в умовете на различните герои, повлечен от вътрешните им монолози като от течение. И въпреки че не става дума за роман в класически смисъл, разказите трябва да се четат последователно като глави.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;“Невидимият град с всичките си улици и кораби ги заобикаляше, без да ги забележи”&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Всъщност градът - Русе, е прекомерно видим, той е равностоен и всеприсъстващ герой и неговите улици и кораби дават името на отделните разкази или глави. Русе от миналия век оживява пред нас със своите обществени места, паркове, забележителности, фабрики, кина, магазини и красиви стари сгради. &lt;strong&gt;Иван Станков чертае една човешка карта посредством градските декори&lt;/strong&gt;, оживява ги с театъра на индивидуални истории по смисъла на онова, което забелязва един от героите му: “без деца домовете се превръщат в къщи”. Градът се скрива и отново изплува посред мъгла и залези, зловредни изпарения и нощен мрак, и е едновременно и близък и конкретен, и призрачен и абстрактен. В края на последния разказ от наши дни корабът на стария моряк преминава във виденията му като празен, но Ноев ковчег през все по-обезлюдения, променен и обезкървен Русе, оставяйки ни малка надежда за възкресение на живота, текал някога там.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;“Животът е толкова красив и толкова объл”.&lt;/strong&gt;&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Иван Станков казва някъде, че смъртта е най-голямата тема в литературата - за каквото и да говори, тя винаги разказва за смърт. “Улици и кораби. Gm” разказва преди всичко &lt;strong&gt;за живота като поредица от загуби&lt;/strong&gt;: загубата на детството; загубата на невинността; загубата на най-добрата приятелка; загубата на първата любов; загубата на детето ти; загубата на семейството; загубата на името и достойнството; загубата на свободата; загубата на работата; загубата на бъдещето; загубата на живота. На фона на толкова липси залогът е в запазването на човечността и любовта.&lt;/p&gt;

&lt;p&gt;==&lt;/p&gt;

&lt;p&gt;Човекът на Иван Станков е прекрасен и чист дори и в уязвимостта, слабостта и незабележимостта си. &lt;strong&gt;Той е величествено незначителен&lt;/strong&gt;. Авторът го следва с съкровената самота на мислите му, но ни го показва способен на обич, всеотдайност и дълбоки човешки връзки. Да, човекът е като мишлето в единия разказ, хванатото в капан и давено под чешмата от невинните в жестокостта си деца, каквато е всъщност съдбата, и то вече не се интересува от сиренцето, а се блъска отчаяно в капана, защото усеща, че умира. Но човекът е и този, който дава мярката за нещата (“големината на света я правят не разстоянията, а хората”) въпреки преходността си. Усещането за тази преходност и смъртност е всеприсъстваща на фона на непрестанната река, която тече сякаш винаги срещу теб, но всъщност те заобикаля в безспирния си ход, в който ти си залутано корабче.&lt;/p&gt;

&lt;p&gt;==&lt;/p&gt;

&lt;p&gt;Прозата на Иван Станков е носталгична и болезнена, но и блага, чиста и идеалистична, до степен в която на места е способна да изпадне в сантиментален патос, особено по отношение на любовта. Той обаче бива овладян от хубавия език, образен и наситен, сензорен и проницателен. Усещането, както вече казах, е за леко &lt;strong&gt;старомодно, но някак неувяхващо писане&lt;/strong&gt;, в което все още има достатъчно място за дълги, красиви описания. В тази проза има и пунктуми. Изречения, концентрирали чист смисъл. И много, много музика, в случая в сол-минор, която се носи като речен валс на паметта.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;&lt;strong&gt;“Да си самотен означава да се виждаш отвън как си сам”.&lt;/strong&gt;&lt;/em&gt;&lt;/p&gt;
</description>
        <pubDate>Fri, 17 Apr 2020 00:00:00 +0000</pubDate>
        <link>/bookreviews/2020/04/17/16-57-%D1%83%D0%BB%D0%B8%D1%86%D0%B8-%D0%B8-%D0%BA%D0%BE%D1%80%D0%B0%D0%B1%D0%B8-gm-%D0%B8%D0%BB%D0%B8-%D1%87%D0%BE%D0%B2%D0%B5%D0%BA%D0%BE%D0%BB%D1%8E%D0%B1%D0%B8%D0%B2%D0%B0%D1%82%D0%B0-%D0%BF%D1%80%D0%BE%D0%B7%D0%B0-%D0%BD%D0%B0-%D0%B8%D0%B2%D0%B0%D0%BD-%D1%81%D1%82%D0%B0%D0%BD%D0%BA%D0%BE%D0%B2.html</link>
        <guid isPermaLink="true">/bookreviews/2020/04/17/16-57-%D1%83%D0%BB%D0%B8%D1%86%D0%B8-%D0%B8-%D0%BA%D0%BE%D1%80%D0%B0%D0%B1%D0%B8-gm-%D0%B8%D0%BB%D0%B8-%D1%87%D0%BE%D0%B2%D0%B5%D0%BA%D0%BE%D0%BB%D1%8E%D0%B1%D0%B8%D0%B2%D0%B0%D1%82%D0%B0-%D0%BF%D1%80%D0%BE%D0%B7%D0%B0-%D0%BD%D0%B0-%D0%B8%D0%B2%D0%B0%D0%BD-%D1%81%D1%82%D0%B0%D0%BD%D0%BA%D0%BE%D0%B2.html</guid>
        
        <category>Иван Станков</category>
        
        <category>Фабер</category>
        
        <category>Улици и кораби</category>
        
        <category>рецензия</category>
        
        <category>роман</category>
        
        <category>разкази</category>
        
        
        <category>bookreviews</category>
        
      </item>
    
      <item>
        <title>Когато Джон Ъпдайк стана Хенри Бек и се разходи и до България...</title>
        <description>&lt;p&gt;&lt;em&gt;“Един евреин, съвременен човек, ерген, самотник, неудачник. Измамник в света на изкуството, който в епохата на академичния модернизъм преживява някаква викторианска тръпка. Една бяла маймуна, увиснала някъде далече върху небесното дърво на звездите. Прашинка, осъдена да знае, че е прашинка. Мишка в пещта. Сподавен писък.”&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Книгата на Бек”&lt;/strong&gt;, първата от трилогията на Джон Ъпдайк, (изд. Кръг, 2020), която следва едноименния му герой Хенри Бек, е разкошно литературно пиршество. Книгата е пълна с интелектуален заряд и сардоничен хумор, остроумни до фарс описания и изобретателни сравнения, очарователни езикови детайли и куп културни препратки, които ни въвеждат в американската литературна атмосфера от времето на писателя.&lt;/p&gt;

&lt;p&gt;==&lt;/p&gt;

&lt;p&gt;Ограничаващо и дори провинциално е обаче този сборник със свързани разкази, или роман, да се рекламира единствено чрез &lt;strong&gt;българската нишка в него (най-вече чрез поетесата Блага Димитрова&lt;/strong&gt;, скрита зад героинята Вера Главанакова), както е и некоректно разказите вътре, които проследяват алтер-егото на Ъпдайк по време на пътешествията му с цел културен обмен през 60-те години в СССР, Румъния и България, да се разбират като документални пътеписи и да изчерпват съдържанието на книгата в представянето й. Въпреки че самата книга подсилва илюзията за документалност заради вниманието, с което Ъпдайк фиксира точните дати и места от пътуванията на Бек, неговите “епизоди”, романтични връзки, лекции и срещи.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Хенри Бек, гетото за един-единствен човек&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;В “Книгата на Бек” &lt;strong&gt;Джон Ъпдайк, класическият БАСП-писател&lt;/strong&gt; (бял, англосаксонец, протестант) от втората половина на XX век, експериментира с алтер-его, което е почти негов “негатив”. Героят му Хенри Бек е евреин, снабден със стереотипи като облака къдрава коса и огромния нос, киселото чувство за хумор и промискуитета. За разлика от Ъпдайк, Бек е автор на един дебютен бестселър и няколко последващи творби, неспособни да повторят първоначалния му успех, той е неженен и има поредица от нефункциониращи любовни връзки (Ъпдайк пише, че “се е доказал в отношенията си с всички жени от майка си насам като един лесно уязвим, капризен, глезен, лукав и с просташки маниери, хладнокръвен неблагодарник”), и вместо да реди блестящи словосъчетания, общува тромаво и неизразително, като изпитва ужас да води сериозен разговор, без да прибягва в крайна сметка до удобни мисловни клишета.&lt;/p&gt;

&lt;p&gt;==&lt;/p&gt;

&lt;p&gt;Образът на Хенри Бек е сготвен от (както посочва и самият герой в предговора към създателя си)  &lt;strong&gt;плеада успешни еврейски новелисти&lt;/strong&gt;: Норман Мейлър, Сол Белоу, Бърнард Маламъд, Хенри и Филип Рот, Дж. Д. Селинджър, Даниел Фукс. В известния литературен анализ на Синтия Озик писателят Бек е наречен карикатура на евреин, или още “неутрален евреин”, за което напомняло и името му - празна becher (“чаша” на идиш). Според Озик, която е еврейка, героят има много по-общо с литературните, отколкото с американските евреи (и вероятно е по-подходящ за филмите на Уди Алън с типичните за неговите герои нефункционални характери, творчески блокаж, криза на средната възраст, сексуални затруднения, хапливи забележки и пелтечене).&lt;/p&gt;

&lt;p&gt;==&lt;/p&gt;

&lt;p&gt;**Заварваме Бек в пълен авторски блокаж, **&lt;/p&gt;

&lt;p&gt;==&lt;/p&gt;

&lt;p&gt;в момент, в който той “кокетираше със старческото изкуфяване, което настъпва рано при американските писатели”. Образът му успява да концертира в себе си &lt;strong&gt;низхождането на един писателски ум в съчетание с кризата на средната възраст&lt;/strong&gt;. Бек замисля нов, ударен роман, който да го върне на творческата стълбица, но е способен да стигне само до заглавието му, а опитите му да използва житейските си преживявания (в случая за целта да се влюби в жена, която да го вдъхнови и “освободи гения му от бремето на провисналата му плът”) се провалят. Бек трябва да носи “срамът от деградацията на някогашния ученик на онези велики майстори на тайната Флобер и Джойс до един ловък ласкател на тълпите, който се отбива за малко в разни колежи”.&lt;/p&gt;

&lt;p&gt;==&lt;/p&gt;

&lt;p&gt;Да, иронията е, че колкото низходяща е писателската потенция на Бек, толкова като че ли &lt;strong&gt;възходяща е кариерата му в нейното “административно” проявление&lt;/strong&gt;. Следваме Бек по време на смехотворен културен обмен в източния блок (по стъпките на самия Ъпдайк), на гостувания в провинциални американски колежи, в Лондон покрай издаването на тавтологичната му антология. Изглежда наистина воденето на литературен живот е по-лесно от самото писане. “Ние сме потискани чрез онзи копринен механизъм, с който Америка докарва писателите си до слабоумие и ги кара да станат измамници”, пише още Бек в предговора. Кулминацията е в последната глава, в която &lt;strong&gt;Бек бива приет в пантеона на американските писател&lt;/strong&gt;и - тържество, на което като малък е присъствал като зрител. Сега той се оказва от другата страна, сред подозрително същите имена, които и тогава са си разменяли награди - един гротесков пантеон от едва кретащи, полуразкапани безсмъртни старци. “Коленете му трепереха, сякаш след тежко катерене нагоре. Беше успял, беше тук, на Небето. И сега какво?” - този въпрос изразява едновременно примирение и недоумение, но и загатва, че продължение навярно ще има.&lt;/p&gt;

&lt;p&gt;==&lt;/p&gt;

&lt;p&gt;Присъстваме и на паниката, която обзема Бек при &lt;strong&gt;внезапното осъзнаване, че е смъртен, че смисълът винаги му е убягвал&lt;/strong&gt;. То го спохожда в девически колеж във Вирджиния, точно сред провинциалното обожание и трескавата младост на девойките. Бек е загубил състезанието с младите именно защото те така трепетно очакват от него да оценява бездарните им (или може би гениални) творби. Бек остарява. Той съзнава, че през годините не е направил нищо повече от това “да се представя за това, което е”.&lt;/p&gt;

&lt;p&gt;==&lt;/p&gt;

&lt;p&gt;Тъкмо в България героят на Ъпдайк като че ли най-непредвидено оглежда с носталгия собствения си повехнал талант и литературна конюктурност в пленителната Вера Главанакова. Тук навлизаме в територията на самия автор, гостувал действително в нашата “далечна и унизена страна” след посещенията си в Съветския съюз и Румъния, които също са описани. Говори се, че атмосферата в съюза на писателите, която Ъпдайк рисува, с миризмите й на чесън и сирене, с тънките йерархични игри, с опитите за шеги и интелектуални демонстрации на фона на една леко неугледна провинциалност, е доста точно пресъздадена, до степен, в която са разпознаваеми споменатите участници.&lt;/p&gt;

&lt;p&gt;==&lt;/p&gt;

&lt;p&gt;**Поетесата Блага Димитрова се оказва, така да се каже, show-stopper, **&lt;/p&gt;

&lt;p&gt;==&lt;/p&gt;

&lt;p&gt;едновременно кулминация и неочакван обрат в поредицата от сходни типажи, с които Ъпдайк се среща в източноевропейската си обиколка (Марин Бодаков има много интересната статия за перцепцията точно на българския текст и специално на Блага - &lt;a href=&quot;http://file.burgas.bg/Magazine_Sea/1/13_Marin_Bodakov.pdf&quot;&gt;виж ТУК&lt;/a&gt;). Предсказуемостта в размяната на реплики, повтаряемите въпроси, предпазливостта и същевременно &lt;strong&gt;опитът на соц-събеседниците му да го впечатлят&lt;/strong&gt;, цялото представление на този сумрачен, подслушван, странен комунистически свят (Бек се оплаква от “същите въпроси, в голяма степен предвидими, и собствените му отговори, които вече му бяха станали ужасно познати, механични, банални, неуместни, неверни, клаустрофобски”), се оказват стопирани от ефекта, който има върху него появата на българката, с която Бек/Ъпдайк провежда един от най-смислените си разговори.&lt;/p&gt;

&lt;p&gt;==&lt;/p&gt;

&lt;p&gt;За разлика от поредицата източни жени, в които Бек се е “влюбвал” със странното желание да ги спаси от нещо, българката като че ли няма нужда от това - и това е вълнуващо и изкусително. Тя е описана като “жена, която нямаше нужда от нищо, която бе съвършена, уравновесена, задоволена, реализирана”, но най-вече като жена, която живее само и единствено за писането. Бек е запленен и събуден от този идеализъм и преживява момент на епифания - &lt;strong&gt;тя е светло огледало, което го изправя срещу собствения му помръкнал, конюнктурен и куртоазен писателски образ&lt;/strong&gt;. И ако те живееха от една и съща страна на света, както той й пише накрая, то навярно _тя _щеше да е повод за някакво негово спасение. Предаден на умението й да говори истината, Бек/Ъпдайк за първи път за цялото пътуване преживява интелектуално удовлетворение, съпричастие, саморефлексия.&lt;/p&gt;

&lt;p&gt;==&lt;/p&gt;

&lt;p&gt;**Впрочем единствено в България авторът се концентрира върху литературните кръгове, **&lt;/p&gt;

&lt;p&gt;==&lt;/p&gt;

&lt;p&gt;докато в СССР и Румъния отделя повече внимание на нелепи случки и маргинални герои. Бродене сред съветския потребителски “рай”, тостове и напивания, безкрайни екскурзии с посещение на музеи и статуи, “етнически” забавления, гротескови вариетета. В СССР той споменава за среща с реалните Вознесенски и Евтушенко, но не споделя нищо за нея, снизходително пренебрегвайки огромната им популярност, а в Румъния прекарва случайна вечер с един от най-нашумелите автори, чието име дори не запомня. Реалните имена на тези хора не са от никакво значение за американския читател. Бек/Ъпдайк е по-обсебен от преводачите си или лудия си румънски шофьор. В това има много истина - докато редовия източен литератор цитира с възторг американски автори, при това и забранени, редовият &lt;strong&gt;американски колега е в пълно неведение за литературата на страните от Източния блок и тяхното пъчене със собствени жалони му изглежда провинциално&lt;/strong&gt;. Не би било прекалено да кажем, че така е и до днес.&lt;/p&gt;

&lt;p&gt;==&lt;/p&gt;

&lt;p&gt;Да, много от източноевропейските културни дейци, от председателите на писателски съюзи до последната преводачка, са представени като захранени с банални и патетични афоризми и лозунги, с все същите тежки и снобски интелектуални въпроси, с които се “правят на интересни”, с клишета и наивни в дълбочината си въпроси. &lt;strong&gt;Ъпдайк вае чудновати, гротескови, игриви образи, но с умиление и учудена симпатия&lt;/strong&gt;. Героят му разиграва наивност пред света им и добродушна, но жилваща по тънката нишка на истината закачливост. С няколко щриха на фразата авторът успява да постигне плътни и видими образи и тук, и и в Америка (говори например за “човек, чийто собствен стил на прозата имаше вкус на таблетките аспирин, когато ги дъвчете” - чудесен образ).&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Впрочем Бек непрекъснато и подиграва отдадеността на литературата у източните си събратя -&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;у преводача си в Румъния той например разпознава “един човек, който просто беше влюбен в книгите; един глупак, свързан с литературата”, неговият придружител “му бе помогнал да запомни онова, което той се изкушаваше да забрави в Америка: това, че четенето може да е най-хубавата част от живота на един човек”. Не би било погрешно да заключим, че Бек/Ъпдайк намеква как &lt;strong&gt;на Изток все още са съхранили наивния литературен възторг&lt;/strong&gt;, как там са по-големи ценители и дори познавачи, въпреки или дори _поради _завесата пред западната литература. Той загатва и за наличието на декадентстка субкултура, като същевременно не пропуска да забележи, че „прогресивен“ и „либерален“ имат някак противоположен смисъл в този свят. (Хм, гризе ме любопитството кой е бил в списъка, подаден му американските представители, с писатели,смятани за “по-прогресивните” у нас.)&lt;/p&gt;

&lt;p&gt;==&lt;/p&gt;

&lt;p&gt;И за още много неща пише Ъпдайк, когато се връща в своята Америка - поколенческите разлики след войната насам, расизма и открехването срещу сегрегацията, “спокойното безсрамие, купено за едно поколение от неблагодарници с цели десетилетия на бедност и войни”, безмилостната картина на една литературен свят и т.н. Ще ви отстъпя обаче удоволствието сами да се срещнете със света на Бек. Ще ви оставя с няколко цитата:&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;ЦИТАТИ&lt;/strong&gt;:&lt;/p&gt;

&lt;p&gt;==&lt;/p&gt;

&lt;p&gt;“Докато сам усещаше как потъва – в прозата си – еклектична сексуалност и бравурен нарцисизъм, а търсенето на простата истина го отнасяше все по-далеч и по-далеч в измамните царства на фантазията, напоследък и на тишината, той все по-често и по-нагло биваше преследван от проявяващи уважението си глупави типовe, от безочливо изразяващи почитта си студенти, които бяха пропътували хиляда мили, за да докоснат ръката му, от хленчещи преводачи на художествена литература, от предложения за избиране за член в почетни общества, от покани за лекции – да „говори“, да „чете“, да участва в симпозиуми, измислени от амбициозни списания със снимки на голи момичета в безсрамен съюз с уважавани университети. Самото правителство на страната му посредством неподпечатани пощенски пликове от Вашингтон го бе поканило да пътува като посланик на изкуството до другата половина на света, до вражеската, загадъчна половина.”&lt;/p&gt;

&lt;p&gt;==&lt;/p&gt;

&lt;p&gt;“Докато наблюдаваше представлението, думата „етнически“ се въртеше в ума на Бек. Той беше свикнал вече по време на пътуването си с това артистично бягство, с това уединение от трудното и неотговарящо на очакванията настояще в народните танци, в приказките, в народните песни, като винаги се подразбираше, че под украсения с бродерии национален костюм народът беше всъщност милият на сърцето пролетариат.”&lt;/p&gt;

&lt;p&gt;==&lt;/p&gt;

&lt;p&gt;“Ако имаше нещо, което да дразни Бек у тези хора отвъд огледалото, това беше тяхната предполагаема вяра, че въпреки в друго отношение може да са второкласни, в страданието си са върховни.”&lt;/p&gt;

&lt;p&gt;==&lt;/p&gt;

&lt;p&gt;“Действителността представлява постоянно изхабяване на възможностите.”&lt;/p&gt;

&lt;p&gt;==&lt;/p&gt;

&lt;p&gt;“Скъпа Вера Главанакова,&lt;/p&gt;

&lt;p&gt;Аз най-искрено съжалявам, че на нас двамата ни се налага да живеем в противоположни краища на света.”&lt;/p&gt;

&lt;p&gt;==&lt;/p&gt;

&lt;p&gt;“Както винаги, когато писането му беше предмет на обсъждане лично пред него, в гърдите на Бек се появяваше един колеблив трепет: както звънят кристални чаши, когато някой мине с тежки обувки наблизо. Изпитваше обичайното диво желание да побегне, да се откаже от книгата си, да затвори очи в екстаз.”&lt;/p&gt;

&lt;p&gt;==&lt;/p&gt;

&lt;p&gt;“Присъедини се към армията от ветерани, които вярваха, че са придобили правото да си измислят своя живот. Навлезе в едно десетилетие на унес и абстрактни страсти, на всякакви оживени типове, на клюки и нощи до късно в очакване на литературния ренесанс, който със сигурност щеше да надмине онзи от двайсетте години точно с толкова, с колкото тази война беше надминала предшественицата си.”&lt;/p&gt;

&lt;p&gt;==&lt;/p&gt;

&lt;p&gt;“Присъстващите в краката му (жени студенти - бел.ред) – тези сериозно искрящи очи, тези не на шега зачервени бузи, тези престорено скромно изложени на показ прасци и колена – всичко това го отблъскваше с бездната на своята невинност.”&lt;/p&gt;

&lt;p&gt;==&lt;/p&gt;

&lt;p&gt;“Сводестият интериор се събираше в тази аудитория, увенчана с купол, където смъртните и безсмъртните можеха да се видят през една завеса, която замъгляваше и затъмняваше едните и създаваше за другите свръхестествена видимост, с осветени и точни платонически форми.”&lt;/p&gt;
</description>
        <pubDate>Fri, 17 Apr 2020 00:00:00 +0000</pubDate>
        <link>/bookreviews/2020/04/17/11-49-%D0%BA%D0%BE%D0%B3%D0%B0%D1%82%D0%BE-%D0%B4%D0%B6%D0%BE%D0%BD-%D1%8A%D0%BF%D0%B4%D0%B0%D0%B9%D0%BA-%D1%81%D1%82%D0%B0%D0%BD%D0%B0-%D1%85%D0%B5%D0%BD%D1%80%D0%B8-%D0%B1%D0%B5%D0%BA-%D0%B8-%D1%81%D0%B5-%D1%80%D0%B0%D0%B7%D1%85%D0%BE%D0%B4%D0%B8-%D0%B8-%D0%B4%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F.html</link>
        <guid isPermaLink="true">/bookreviews/2020/04/17/11-49-%D0%BA%D0%BE%D0%B3%D0%B0%D1%82%D0%BE-%D0%B4%D0%B6%D0%BE%D0%BD-%D1%8A%D0%BF%D0%B4%D0%B0%D0%B9%D0%BA-%D1%81%D1%82%D0%B0%D0%BD%D0%B0-%D1%85%D0%B5%D0%BD%D1%80%D0%B8-%D0%B1%D0%B5%D0%BA-%D0%B8-%D1%81%D0%B5-%D1%80%D0%B0%D0%B7%D1%85%D0%BE%D0%B4%D0%B8-%D0%B8-%D0%B4%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F.html</guid>
        
        <category>Хенри Бек</category>
        
        <category>Джон Ъпдайк</category>
        
        <category>Книгата на Бек</category>
        
        <category>Кръг</category>
        
        <category>рецензия</category>
        
        <category>роман</category>
        
        <category>разкази</category>
        
        
        <category>bookreviews</category>
        
      </item>
    
      <item>
        <title>&quot;Кожата е еластичната обвивка, обгърнала цялото тяло&quot; - провокативна или непосоносима?</title>
        <description>&lt;p&gt;Вероятно ще се откажете да четете тази книга още на третата страница, ала не се учудвайте, ако a) случайно я откриете скрита и пооръфана сред книгите на вашия тийнейджър, или б) самите вие, противно на себе си, продължите да четете дори и само за да видите докъде може да стигне авторът. Самата аз я дочетох благодарение и на краткостта й (около 90 страници), но и най-вече от любопитство към заявката, която й дава получената наградата за литература на Европейския съюз (основанията за това са тема за друг разговор), както и други отличия.&lt;/p&gt;

&lt;p&gt;==&lt;/p&gt;

&lt;p&gt;Мисля, че за последно подобно усещане изпитах именно на 15 години с “История на окото” от Жорж Батай - може би това е възрастта, в която най-силно наред със смущението и погнусата, както и чувството, че правиш нещо забранено и срамно, изпитваш и странно хипнотично привличане и необяснима възбуда, а противното и сластното се редуват. На сегашната си възраст обаче ми е трудно да преживея гласа на Бьорн Расмусен по този начин и да го възприема като “оригинален нов глас”, както се пише в критиките за него. Вероятно това се дължи на различната ми мярка за “оригиналност” или дори заради далеч по-малката тежест, която отдавам на самоцелната такава (за сметка на майсторското изпълнение в рамките на познатите литературни форми).&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;“Кожата е еластичната обвивка, обгърнала цялото тяло” (изд. Персей, 2019)&lt;/strong&gt; в превод на Неда Димова-Бренстрьом е меко казано провокативна творба на всяко едно ниво: тематика, изпълнение, език. Усещането е за пропадане в дупка, досущ като при Алиса, само че дупката на Расмусен (без извинение от него) е по-скоро мъжкият анус, един от всички наши сексуални отверстия, които са във фокуса на разказа: места на двустранно движение от проникване и изхвърляне. Каквито са всъщност и кожата - най-големият ни орган, както и идентичността ни. И двете еднакво уязвими и флуидни.&lt;/p&gt;

&lt;p&gt;==&lt;/p&gt;

&lt;p&gt;Въпреки че можем да открием някакво подобие на сюжетна нишка в романа (15-годишният Бьорн има садо-мазохистична връзка с по-възрастния си треньор по езда, предполагаеми сексуални отношения с майка си, бяга в Копенхаген, където извстно време работи като проститутка, самонаранява се и т.н.), сюжет per se не съществува. Съществуват само вариации и модулации на преживявания, чието случване сякаш никога не завършва и се осъществява в едно митично кръгово време, макар и разказът да започва от момент, в който Бьорн вече е голям и случайно среща любовника си.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;“Осъзнах, че е твърде късно още в началото на житейския ми път”&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Героят на Бьорн Расмусен носи неговото име и също като него е израснал във ферма за коне, но наративът непрекъснато подрива вярата в тъждеството на автор и разказвач/герой, в историята като автобиография, в реалността. &lt;em&gt;“Житейската ми история е измислица. Не ми остана и капка съмнение. Преди си въобразявах, че лежи стаена някъде и пулсира, моята история, че мога да я открия, ако пропиша. Грешах. Не вярвайте в житейски истории”&lt;/em&gt;, пише Расмусен.&lt;/p&gt;

&lt;p&gt;==&lt;/p&gt;

&lt;p&gt;Самият автор посочва в края романа влиянията си - сред които Плат, Дюрас и Екзюпери, около които е построил първите глави на творбата и от които е взаимствал редове, за да ги втъче в лунатичното и трескаво бълнуване на този роман, смесващ поток на съзнанието, традиционен разказ, автофикция, колаж, писма.&lt;/p&gt;

&lt;p&gt;==&lt;/p&gt;

&lt;p&gt;Трудно ми е да ви ориентирам за резултата - някои сцени ми напомняха на филм на Бунюел, другаде усещах “Песните на Малдорор”, от сюрреалистичен текстът изпадаше почти в дадаистки делириум преди отново да се върне към хапки от реалността и да започне да цитира учебници по анатомия. На места ми напомняше дори поезията на Белослава Димитрова (&lt;a href=&quot;https://literaturnirazgovori.com/interviews/2019/12/12/13-43-%D0%B1%D0%B5%D0%BB%D0%BE%D1%81%D0%BB%D0%B0%D0%B2%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%BD%D0%B0%D0%B2%D1%81%D1%8F%D0%BA%D1%8A%D0%B4%D0%B5-%D1%81%D0%BC%D0%B5-%D1%87%D1%83%D0%BF%D0%BB%D0%B8%D0%B2%D0%B8.html&quot;&gt;виж интервю с нея&lt;/a&gt;), ако трябва да го сравня с български пример. Тъй като точно преди това прочетох изумителната “Малък живот” (&lt;a href=&quot;https://literaturnirazgovori.com/bookreviews/2020/04/13/12-19-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%B8%D1%8F%D1%82-%D0%BC%D0%B0%D0%BB%D1%8A%D0%BA-%D0%B6%D0%B8%D0%B2%D0%BE%D1%82-%D0%BD%D0%B0-%D1%85%D0%B0%D0%BD%D1%8F-%D1%8F%D0%BD%D0%B0%D0%B3%D0%B8%D1%85%D0%B0%D1%80%D0%B0-%D0%BF%D1%80%D0%B5%D0%BD%D0%B0%D0%BF%D0%B8%D1%81%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BD%D0%B8%D1%8F-%D0%B9%D0%BE%D0%B2.html&quot;&gt;виж рецензия тук&lt;/a&gt;), бих казала, че “Кожата” е много малък и недостоен неин братовчед, но единствено тематично.&lt;/p&gt;

&lt;p&gt;==&lt;/p&gt;

&lt;p&gt;Навярно вече правилно сте предположили за изобилието от нихилизъм, порнографска графичност, агресивна деструктивност, буйстващо помрачение, натуралистична перверзност. Всичко в тази книга е сурово, телесно, материално, извратено. Резултатът е дълбоко смущаваща, мрачна (включително иронична), неудобна лирико-проза. Расмусен се отнася с езика като поетичен касапин, с лирично варварство. Имаме буквално разпад на синтаксиса, накъсани на дъхове фрази, изречения, в рамките на които обектът на говорене и темата се променят по няколко пъти. Прилича на насилствено яздене, което изобилства от метафори, символи и културни препратки към съвременната датска действителност, в които просто нямах сили да се заровя.&lt;/p&gt;

&lt;p&gt;==&lt;/p&gt;

&lt;p&gt;През цялото време имах и усещането, че всъщност най-близкото, до което се намира този текст, е дневник на дълбоко емоционално разстроен тийнейджър със сексуални травми и отклонения и склонност към самонараняване, но и с особено болезнена чувствителност за макабрената поезия на окръжаващото го. Всъщност точно такъв е героят, който плува във флуидната си идентичност, ту е момче, ту говори за себе си като притежаващ вулва, ту е “аз”, ту разказва за себе си в трето лице, ту се нарича “младенецът”, ту копнее да бъде омърсен от секс.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;“Не вярвайте на нито една дума от писанията ми за чувства”&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Едно от най-смущаващите неща в този роман е, че е трудно да мислим за героя като за жертва в класическия контекст на педофилията. Бьорн е влюбен в учителя си, той е изпълнен с бурен плътски копнеж, с желание да следва клаузите в само-мазохистичния договор между двамата, както и със спонтанни “обичам те”. Той осъзнава случващото се и дори заплашва да разкрие всичко и да обвини учителя в педофилия, ако той го изостави.&lt;/p&gt;

&lt;p&gt;==&lt;/p&gt;

&lt;p&gt;Централна метафора в книгата остава кожата - най-разтегливото у нас, подобно на сексуалните ни отверстия, на сексуалната ни идентификация, на личността ни, на историята ни, на езика. Всички те са неща раними, пропускливи, секретиращи и попиващи, способни на разрези и прониквания и застрашени от възпаление. Както сам се определя Бьорн: “аз съм торба с бактерии”. Тялото е централен образ и Расмусен е обсебен от неговите органи и отвореност, която най-ясно демонстрира чрез сексуалността. Кожата е сцена и той не може да скрие раните си по нея, кожата изразява чувствата ни пред околния свят: тя пламти, поти се, пребледнява.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;&lt;em&gt;“Обвивката ми е пропукана, приемник без филтър, приемник за всичко”&lt;/em&gt;&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;И така. Познавайки обичайните си читатели, не бих им препоръчала точно тази книга, освен единствено като експеримент - езиков, структурен и личностен. Тази интертекстуална лирико-проза, със сигурност ще ги смути, отврати, разбърка, остави празни или в недоумение какво толкова има в този роман, та е бил отличен с висока награда. Само сами може да решите дали желаете да си го причините и дали бихте открили мрачна поезия насред редовете му.&lt;/p&gt;
</description>
        <pubDate>Wed, 15 Apr 2020 00:00:00 +0000</pubDate>
        <link>/bookreviews/2020/04/15/11-50-%D0%BA%D0%BE%D0%B6%D0%B0%D1%82%D0%B0-%D0%B5-%D0%B5%D0%BB%D0%B0%D1%81%D1%82%D0%B8%D1%87%D0%BD%D0%B0%D1%82%D0%B0-%D0%BE%D0%B1%D0%B2%D0%B8%D0%B2%D0%BA%D0%B0-%D0%BE%D0%B1%D0%B3%D1%8A%D1%80%D0%BD%D0%B0%D0%BB%D0%B0-%D1%86%D1%8F%D0%BB%D0%BE%D1%82%D0%BE-%D1%82%D1%8F%D0%BB%D0%BE.html</link>
        <guid isPermaLink="true">/bookreviews/2020/04/15/11-50-%D0%BA%D0%BE%D0%B6%D0%B0%D1%82%D0%B0-%D0%B5-%D0%B5%D0%BB%D0%B0%D1%81%D1%82%D0%B8%D1%87%D0%BD%D0%B0%D1%82%D0%B0-%D0%BE%D0%B1%D0%B2%D0%B8%D0%B2%D0%BA%D0%B0-%D0%BE%D0%B1%D0%B3%D1%8A%D1%80%D0%BD%D0%B0%D0%BB%D0%B0-%D1%86%D1%8F%D0%BB%D0%BE%D1%82%D0%BE-%D1%82%D1%8F%D0%BB%D0%BE.html</guid>
        
        <category>Кожата е еластичната обвивка</category>
        
        <category>обгърнала цялото тяло</category>
        
        <category>Персей</category>
        
        <category>рецензия</category>
        
        <category>роман</category>
        
        <category>Бьорн Расмусен</category>
        
        
        <category>bookreviews</category>
        
      </item>
    
      <item>
        <title>Изумителният &quot;Малък живот&quot; пренаписва историята на многострадалния Йов</title>
        <description>&lt;p&gt;“Малък живот” на Ханя Янагихара е изумителна книга, която прави нещо изключително трудно: взема едно преупотребено американско сюжетно клише - това за сексуално насилваното дете - и го превръща в истински шедьовър, напомнящ за големите американски романи от XX век. С това, че в този анти-билдунгс роман (изд. Лабиринт, 2018) историята няма ясни темпорални граници, авторката спомага за подсилването на това усещане.&lt;/p&gt;

&lt;p&gt;==&lt;/p&gt;

&lt;p&gt;За първи път няма да правя анализ на творбата, нито ще резюмирам сюжета й, тъй като много е писано вече за тази книга, която разказва за живота на четирима приятели, като се концентрира най-вече върху съдбата на един от тях, обвързала и белязала всички. Ще оставя само няколко бегли бележки по романа, който може да се чете по много възможни начини - като химн на мъжкото приятелството, като апология на хомосексуалността (впрочем погрешно), като елегия за невинността, като възхвала на добротата, като ода за понасянето на страданието, като прослава на живота &lt;em&gt;въпреки&lt;/em&gt;. И макар че никъде директно не става дума за това, “Малък живот” може да бъде четен същевременно и като защита на евтаназията и размисъл за съществуването като дълг (към другите).&lt;/p&gt;

&lt;p&gt;==&lt;/p&gt;

&lt;p&gt;**Безмилостен литературен демиург ли е Ханя Янагихара **&lt;/p&gt;

&lt;p&gt;==&lt;/p&gt;

&lt;p&gt;или се опитва да оспори онова, на което винаги сме се надявали: че Бог не би ни дал повече, отколкото можем да понесем? Писателката стоварва върху централния си герой Джуд непосилно минало и непоносимо телесно и душевно страдание, от което ни предизвиква да не извръщаме очи. Това съзерцание е почти хипнотично, с ритуална повторяемост, като нескончаема инициация. Янагихара сякаш експериментира с прага на човешката поносимост, защото и насилието, и самонасилието в тази книга са доведени до абсурд (нима например е възможно всеки първи мъж и възпитател по пътя на едно дете да е педофил?). На това прекомерно, но - колкото и да е странно - достоверно насилие съответства прекомерна доброта - и двете болезнени, преизпълнени до пароксизъм, екстатични, насъщни. Само дето Янагихара в крайна сметка не дава възможност тази доброта, чиито други синоними са безусловна любов, приемане, приютяване, взаимопомощ, саможертвеност, да наклони везните достатъчно, че миналото, от което сме направени, да разгради своето зловредно ДНК, и животът да получи своите основания да продължи на всяка цена.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Въпросът не е защо живеем, а защо продължаваме да живеем?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Някой, и може би справедливо, би нарекъл това литературен misery porn (великолепен при все това), наслада от състраданието, което изпитваме пред лицето на чуждото страдание. Янагихара говори за болката с медицинска конкретност, книгата е пълна със соматични сцени и успява да предизвика съвсем конкретни физиологични реакции по време на четенето - замайване, гадене, болка в гърдите. Тялото, като съсъда, който пренася душата и духа ни през живота, е в средоточието на нейното внимание и авторката успява да накара собственото ни тяло да реагира, усещайки в пределите му много по-сложна амалгама от чувства, които бихме могли да предвидим. Оказва се например за наш ужас, че спрямо една абсолютна жертва сме способни да изпитаме не само очакваните чувства, но и яд, и нетърпение, и възмущение, и безсилие, и дразнение, и дори, да дори нещо като виновност в съучастие на насилниците им - само защото ставаме свидетели на техните действия.&lt;/p&gt;

&lt;p&gt;==&lt;/p&gt;

&lt;p&gt;“Малък живот” е изцяло мъжка книга, в смисъла, в който жените почти не присъстват или са само маргинални герои в нея. Не съм намерила за себе си обяснението защо (с едно малко изключение) Янагихара ги е извадила en masse от кръговрата на насилие и страдание, но и на доброта и милосърдие. Разказът й носи нещо библейско, а там жените също рядко са протагонисти. Религиозна връзка не съществува пряко в книгата (освен когато Янагихара изобличава педофилията сред католическите духовници). Но когато всички смятат, че Джуд _заслужава _да бъде щастлив след всичко преживяно, то това е много в традицията на юдео-християнското разбиране, че претърпяването на страдание ни дава правото на милост, че щастието трябва да бъде изкупено и заслужено. Съвсем по&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;историята на многострадалния Йов, чиято история според мен Янагихара пренаписва с романа си, давайки й правото на друг изход.&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Спомням си бегло думите, може би на известен философ, които прочетох като много млада и които ме разтърсиха. Та той питаше способен ли е бил Йов да забрави и да бъде щастлив с новата си жена, деца и блага, които Бог му изсипва, след като му е отнел старите и изобщо всичко в живота дотогава. Способен ли е човек да е щастлив в подменено настояще с неизлекувано минало. Именно това е и основният въпрос в “Малък живот” и отговорът - въпреки всички поводи в живота на Джуд - е по-скоро не и е в ядрото на трагедията му.&lt;/p&gt;

&lt;p&gt;==&lt;/p&gt;

&lt;p&gt;Да, главният герой Джуд заслужава да бъде щастлив -** **не като компенсация за страданието си, а като резултат от съхранената човешка доброта въпреки него и благодарение на наличието на куп обичащи го хора. Но както вече споменах, въпреки че му дава възможността за щастие, Янагихара му отказва _способността _за него, особено когато главният донор на това щастие му бива окончателно отнет.&lt;/p&gt;

&lt;p&gt;==&lt;/p&gt;

&lt;p&gt;Книгата е пронизана от дебата за това длъжни ли сме да живеем заради близките си, заради онези, които ни обичат, които се грижат за нас, на които им пука. Имаме ли право да прекратим живота си по “егоистични” причини с цялото съзнание какво ще им причини това. Възможно ли е да живеем живот сами за себе си. И не е ли егоизъм и тяхното - да искат да съществуваме само и само за да сме до тях. Да си полезен другиму и да си обгрижван от другите еднакво основание за живот ли е. Дори и грижата, всъщност, може да бъде преживявана като насилие, когато те иска да продължи живота, който не искаш.&lt;/p&gt;

&lt;p&gt;==&lt;/p&gt;

&lt;p&gt;&lt;em&gt;“Още от болницата знаеше, че е невъзможно да убедиш някого да живее заради самия себе си. Ала често си мислеше, че като терапия ще помогне повече, ако накараш хората по-остро да усетят потребността да живеят заради другите”.&lt;/em&gt;&lt;/p&gt;

&lt;p&gt;==&lt;/p&gt;

&lt;p&gt;Колкото и фаталистично да звучи всичко казано дотук, може би парадоксално “Малък живот” е преизпълнена със светлина - да, онази през пукнатините. Усещането за нейното величие е завладяващо и смиряващо, упоително и утешително. Животът е просветване на процеп. Говорим за достойното тържество в съхранението на човешкото против всякакви очаквания. Говорим дори за успеха тук и сега (защото всички герои са професионално и финансово успешни) - за Джуд, свръхуспешен адвокат, той е възможност да си позволи зловещата му детска мечта - собствената къща с друг, чрез която е бил въвлечен в кръговрата на злото, да се изпълни по правилния, истинския начин с любовта на живота му. Говорим за приятелството като облекчение на изначалната ни екзестенциална самота.&lt;/p&gt;

&lt;p&gt;==&lt;/p&gt;

&lt;p&gt;Много още може да бъде написано и дискутирано за тази книга, но спирам дотук. Препоръчвам я страстно, препоръчвам я изключително силно, с предупреждението, че тя трябва да се чете с широко отворени сетива, съгласни да понесат нейната красива болезненост, и с широко отворен ум, съгласен да поеме философската й софистицираност. Роман, който несъмнено е достоен да влезе в редиците на американската класика.&lt;/p&gt;
</description>
        <pubDate>Mon, 13 Apr 2020 00:00:00 +0000</pubDate>
        <link>/bookreviews/2020/04/13/12-19-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%B8%D1%8F%D1%82-%D0%BC%D0%B0%D0%BB%D1%8A%D0%BA-%D0%B6%D0%B8%D0%B2%D0%BE%D1%82-%D0%BD%D0%B0-%D1%85%D0%B0%D0%BD%D1%8F-%D1%8F%D0%BD%D0%B0%D0%B3%D0%B8%D1%85%D0%B0%D1%80%D0%B0-%D0%BF%D1%80%D0%B5%D0%BD%D0%B0%D0%BF%D0%B8%D1%81%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BD%D0%B8%D1%8F-%D0%B9%D0%BE%D0%B2.html</link>
        <guid isPermaLink="true">/bookreviews/2020/04/13/12-19-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%B8%D1%8F%D1%82-%D0%BC%D0%B0%D0%BB%D1%8A%D0%BA-%D0%B6%D0%B8%D0%B2%D0%BE%D1%82-%D0%BD%D0%B0-%D1%85%D0%B0%D0%BD%D1%8F-%D1%8F%D0%BD%D0%B0%D0%B3%D0%B8%D1%85%D0%B0%D1%80%D0%B0-%D0%BF%D1%80%D0%B5%D0%BD%D0%B0%D0%BF%D0%B8%D1%81%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BD%D0%B8%D1%8F-%D0%B9%D0%BE%D0%B2.html</guid>
        
        <category>Ханя Янагихара</category>
        
        <category>Малък живот</category>
        
        <category>роман</category>
        
        <category>рецензия</category>
        
        <category>Лабиринт</category>
        
        
        <category>bookreviews</category>
        
      </item>
    
      <item>
        <title>(Корона от книги) Стефан Иванов: Нямам прогноза, имам надежди</title>
        <description>&lt;p&gt;&lt;em&gt;Интервюта по време на социална карантина. Мнозина от нас в момента не могат да се съсредоточат върху четенето и писането - затова пък охолно поглъщат всяка информация за корона емидемията. Затова реших да дам думата на писателите и издателите, които да ви разкажат как се справят с изолацията и новините, какво четат и какво препоръчват да (пре)прочетем точно в този момент, и най-важното - как виждат света след днес. Следете техните послания в рубриката &lt;strong&gt;“Корона от книги”&lt;/strong&gt;. Бъдете здрави и пазете останалите! Ще се видим отново!&lt;/em&gt;&lt;/p&gt;

&lt;p&gt;&lt;em&gt;==&lt;/em&gt;&lt;/p&gt;

&lt;p&gt;&lt;strong&gt;Светът от вчера е различен от този днес? Къде виждате основно разликата?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;„Светът от вчера“ е заглавие на книгата на Стефан Цвайг за произхода и възхода на нацизма. Масов нацизъм няма. Не виждам и някаква особена разлика, освен че се вижда по болезнен начин как уроците по солидарност не са научени и че светът е брутален към най-уязвимите. И че масово няма уважение, разбиране или любопитство както към знанието, фактите и науката, така и към грижата за най-крехките сред хората. Вижда се безотговорност, безгрижие и неадекватност не само на властта – при това най-вече в Западния свят. Повърхностност и неадекватност, непрофесионализъм и разчовечаване. Шокиран съм от авторитарните амбиции на главния прокурор и от грубото отношение към лекарите и медицинските сестри. Иначе, на хартия поне, всички хора се раждат свободни и равни по достойнство и права и надарени с разум и съвест и следва да се отнасят помежду си в дух на братство. Това не са мои думи.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Следите ли актуалната информация около корона епидемията или?… Как според вас се отразява предозирането с информация и какъв е съветът ви за ориентиране в този океан?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Следях я почти непрекъснато. По 12 часа на ден си пишех с приятели, обменяхме новини, възмущавахме се, успокоявахме се, спорехме и споделено се разочаровахме от какво и от кого ли не. Това общуване беше утеха. Да не си сам физически и да не си сам виртуално. Никога не съм казвал на толкова много хора, че ги прегръщам и обичам. Съветът ми е да се следят новини, цитиращи или потвърдени от Световната здравна организация или просто нейния сайт.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Как преминава вашата социална “карантина” у дома?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ставам, слушам песента на чичопея и косовете, броя пчелите по зюмбюлите в саксията, честитя рождени дни, гледам новините, пия чай, ям, работя, пиша, чета. Мия си ръцете според всички инструкции и си пея наум или на глас „Само двама“ на „Нова Генерация“. Радвам се, че не съм сам вкъщи, а с човека, когото обичам. Радвам се и на снимките (ако не са фалшиви) на лебедите и делфините в чистите води на Венеция, радвам се, че за кратко планетата спира да плаче. Също така се надявам възрастната ми и кашляща лошо съседка да спре да ходи на работа, но тя продължава да ходи.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Успявате ли да настроите ума си на вълна четене и писане и кои са заглавията, които ви съпътстват тези дни?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да, срам – не срам, едва сега прочетох „Алексис Зорбас“ на Казандзакис. Подейства ми като еликсир. Безмилостно и безжалостно красива книга.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;А кое заглавие бихте препоръчали на читателите като актуално за четене или препрочитане точно в този момент?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Бих им препоръчал именно „Алексис Зорбас“. Или декларацията за правата на човека. Или „В памет на паметта“ на Мария Степанова, „По следите на изгубеното време“ на Пруст или нещо на Дъглас Адамс, Пратчет, Конан Дойл или Сафон, може и хубава поезия или просто „Няма нищо страшно“ на Джулиан Барнс.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Каква е прогнозата ви за развитието на днешната ситуация и каква - за утрешния свят? Кое в него ще е друго и кое ще се повтори?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Нямам прогноза, имам надежди и се надявам, поне за кратко, да има някаква промяна поне към повече солидарност, съчувствие, здрав разум и адекватно управление на лидерите, но може и да се случи точно обратното.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кое е най-важното, което трябва да запазим днес?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Грижата за някой друг е грижа за себе си.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Ако трябва да отправите послание, какво ще е то?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Без паника. С доброта и утеха.&lt;/p&gt;
</description>
        <pubDate>Sat, 11 Apr 2020 00:00:00 +0000</pubDate>
        <link>/corona/2020/04/11/12-43-%D0%BA%D0%BE%D1%80%D0%BE%D0%BD%D0%B0-%D0%BE%D1%82-%D0%BA%D0%BD%D0%B8%D0%B3%D0%B8-%D1%81%D1%82%D0%B5%D1%84%D0%B0%D0%BD-%D0%B8%D0%B2%D0%B0%D0%BD%D0%BE%D0%B2-%D0%BD%D1%8F%D0%BC%D0%B0%D0%BC-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B8%D0%BC%D0%B0%D0%BC-%D0%BD%D0%B0%D0%B4%D0%B5%D0%B6%D0%B4%D0%B8.html</link>
        <guid isPermaLink="true">/corona/2020/04/11/12-43-%D0%BA%D0%BE%D1%80%D0%BE%D0%BD%D0%B0-%D0%BE%D1%82-%D0%BA%D0%BD%D0%B8%D0%B3%D0%B8-%D1%81%D1%82%D0%B5%D1%84%D0%B0%D0%BD-%D0%B8%D0%B2%D0%B0%D0%BD%D0%BE%D0%B2-%D0%BD%D1%8F%D0%BC%D0%B0%D0%BC-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B8%D0%BC%D0%B0%D0%BC-%D0%BD%D0%B0%D0%B4%D0%B5%D0%B6%D0%B4%D0%B8.html</guid>
        
        <category>корона от книги</category>
        
        <category>интервю</category>
        
        <category>Стефан Иванов</category>
        
        
        <category>corona</category>
        
      </item>
    
      <item>
        <title>&quot;Опитът&quot; на Русана Бърдарска - животът и съзнанието на обикновения човек в голямата литература</title>
        <description>&lt;p&gt;Човешката ми неспособност да си представя някои неща, въпреки богатото ми “писателско” въображение, е един от обектите на цялата книга, споделя Русана Бърдарска във внушителната поне по обема си “Опитът” (алюзията с Монтен не е случайна). Изданието на “Жанет 45” от тази година е над 700 страници, които самата авторка определя като роман – както впрочем и предишната си книга с разкази (“6 тъжни разказа, 1 весел + 1 интерактивен”, Жанет 45, 2002).&lt;/p&gt;

&lt;p&gt;==&lt;/p&gt;

&lt;p&gt;Не съм склонна да се съглася без известен отпор – мисля, че жанр като на „Опитът“ не се появява всеки ден в българската литература. Бих направила собствен опит да определя този труд: мемоари с елементи на разсъждение, философски есета с автобиографична нишка или, както самата авторка дава определение някъде, “популярна философия с екзистенциални елементи”. Във всеки случай мотото преди началото на същинския текст ни уверява съвсем лаконично и не без намигане: “Това е книга”. Нека добавя: това е книга на интелигентен, начетен, саморефлективен автор.&lt;/p&gt;

&lt;p&gt;==&lt;/p&gt;

&lt;p&gt;На пръв поглед “Опитът” събира несъвместими тематично, а и жанрово текстове – драматургичен сценарий, писма, предговор, разкази, антиутопия, спомени, научни реферати, разнообразни есета. Русана Бърдарска сама признава: “Превъртах на екрана на компютъра десетките страници записки, от които, след толкова години, бях твърдо решена да напиша книга, и се ужасявах при мисълта, че трябва някак&lt;/p&gt;

&lt;p&gt;==&lt;/p&gt;

&lt;p&gt;**да натъпча всичко, което исках да кажа, тоест съдържанието, в някаква… форма”. **&lt;/p&gt;

&lt;p&gt;==&lt;/p&gt;

&lt;p&gt;Получил се е огромен обем (повече или по-малко оправдан, тъй като на места може да ни се стори в ущърб на книгата), който е като рудник за вадене на цитати, афоризми, мъдрости, сентенции, дори лозунги. И въпреки желанието ми, е невъзможно да илюстрирам всяка засегната в книгата тема с горните, тъй като самата ми рецензия би станала огромна.&lt;/p&gt;

&lt;p&gt;==&lt;/p&gt;

&lt;p&gt;“Опитът” е едновременно и крайно лична, и абстрактно философска (“биографичното ми и реално “аз” беше изместено от един разказвач мислител”, пише Бърдарска), и художествена, и нон-фикшън литература. Мисля си, че преподавателите по творческо писане биха я дали като пример за текст, вдъхновен или подчинен преди всичко на темите и идеите, като едва след това се е мислило за вместването на герои и сюжет. Ярък пример за това е да кажем драматургичният текст в книгата – разговор между двама партньори, обсъждащи непосредствената възможност да си направят дете, на които Русана Бърдарска дава неправдоподобни за произнасяне в реалността реплики. Героите се превръщат в говорители на гледна точка, на афоризми, философски заключения и сентенции, разнообразявани за автентичност с несъразмерен разговорен тон на места. Това впрочем пасва на схващането на авторката, че голямата литература се ражда именно в &lt;em&gt;идеята&lt;/em&gt;, мисълта, истината, прозрението, афористичното наблюдение, докато езикът е само необходимото зло.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Темите на Русана Бърдарска несъмнено са най-големите&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Тя признава, че чистите философи я отегчават и предпочита разказвачите мислители, които имат “нещо наистина важно за казване”, като самата се определя като писател фундаменталист заради фундаменталните теми в творчеството си – живота, смъртта, времето, езика, изкуството, любовта. Дотолкова, че някои нейни размисли по тях присъстват по няколко пъти в различните текстове, изказани едно към едно от разказвача или вкарани в устите на различни герои.&lt;/p&gt;

&lt;p&gt;==&lt;/p&gt;

&lt;p&gt;Много от тези разсъждения биха могли да бъдат припознати веднага от любознателните читатели и тези на по-зряла възраст, и в този смисъл не са революционно нови, а по-скоро един приятно синтезиран преговор. За други, тепърва размислящи по тези въпроси и вероятно по-млади, те биха могли да носят заряда и на прозрения. Сред тях има и крайно интелигентни, и любопитни, и “верни”, и предизвикващи кимане, но и такива, които са твърде предъвквани или дори се родеят с шаблона.&lt;/p&gt;

&lt;p&gt;==&lt;/p&gt;

&lt;p&gt;**Давам само няколко примера за подобно залитане по популярни схващания: **&lt;/p&gt;

&lt;p&gt;==&lt;/p&gt;

&lt;p&gt;че “хората при комунизма бяха не само по-образовани, но и по–чувствителни”, че “лоши са само хората, които не са обичани, не обичат и не са щастливи от живота си”, че “мъжете си искат млади жени”, че “мъжът като че ли се страхува от човека в жената”, че “предпочита да се дърви гарантирано с “добри”, интелектуално необременени и най-вече млади момичета”, че “няма нищо по-тъжно от нелюбена повяхваща жена около и над 50-те с типично менопаузно коремче, която яде. И яде”, че “за мъжа пишещата жена не е точно жена” и т.н. Разбира се (не)съгласието не е никакъв критерий за валидността на текста, но заради последните примери, които са от един иначе предполагаемо феминистичен текст, у мен остава усещането, че се излагат по-скоро клишетата на женските подозрения за мъжкото възприятие, което създава странното усещане за мизогиния у самия разказвач.&lt;/p&gt;

&lt;p&gt;==&lt;/p&gt;

&lt;p&gt;Лично за мен тази книга е ценна преди всичко в чудесната си автобиографична и като че ли най-“топла” част, която ни разкрива на части детството на разказвачката, нейното израстване, живота на нейните близки, нейните два брака и деца, имиграцията и професионалната й реализация в Брюксел, приятелите и семейството, опитите да пише. Това не се дължи на мое нездраво човешко любопитство към личното и интимното, а тъй като именно то дава плът на идеите. Впрочем самата Русана Бърдарска вярва в това. Тя си спомня за ранното си съприкосновение с една стара снимка на любовна двойка, от която е останал само този визуален документ (който обаче нищо не ни казва за двамата) – и съответно за обзелото я в онзи миг&lt;/p&gt;

&lt;p&gt;==&lt;/p&gt;

&lt;p&gt;**желание да пише само за живота на малките и обикновени хора, включително своя **&lt;/p&gt;

&lt;p&gt;==&lt;/p&gt;

&lt;p&gt;В книгата си Бърдарска непрекъснато противопоставя малкото и голямото, &lt;em&gt;бита _и _битието&lt;/em&gt;, да &lt;em&gt;имаш _и да _бъдеш&lt;/em&gt;, съществуването и екзистенцията, личното време и обективно научното t, педантичното документиране на живота и на съзнанието на неизключителния обикновен човек (по Кнаугор) срещу нуждата от епични текстове (по проф. Милена Кирова, с която авторката влиза в противоречие).&lt;/p&gt;

&lt;p&gt;==&lt;/p&gt;

&lt;p&gt;_“Днес обикновеният и индивидуален човек е естетически изнасилван с екзотични или скандални, или мелодраматични, или умозрително-интелектуални сюжети, които са невероятни и неубедителни. Зад този тип литература прозира страхът, че от живота и съзнанието на обикновения човек не става добра литература, защото са недостатъчно драматични и интересни”, пише тя. _&lt;/p&gt;

&lt;p&gt;==&lt;/p&gt;

&lt;p&gt;Два от текстовете в книгата проследяват любовната афера на нейна приятелка с интелигентен зрял мъж и епистоларното им общение, в което разказвачката се намесва като съавтор. Разсъждавайки за осъществяването на човешкото ни в любовта, тя повдига сериозни въпроси: Кога нещо написано се превръща в литература? Кога делничното и личното постигат универсално значение и смисъл? Кога интимната, обективната или общодостъпна реалност се пре-творява, за да придобие естетическа стойност и да бъде осмислена от други хора? Всичко ли може да стане изкуство? Защото сам животът е един продължаващ текст, без възможност за предварително обмислени персонажи, сценарий, обрати, развръзка и край.&lt;/p&gt;

&lt;p&gt;==&lt;/p&gt;

&lt;p&gt;**_Край _– тази е болезнената дума, която не дава мира на мислителя Русана Бърдарска **&lt;/p&gt;

&lt;p&gt;==&lt;/p&gt;

&lt;p&gt;Най-важните неща нямат почти никакъв смисъл на фона на смъртта, небитието и Космоса, осъзнава тя. Модерното общество няма какво да предложи на трансцендентния щанд срещу ужаса от безсмислието. Съществуването на малкия човек е видяно от нея като абсолютно напразно, а стратегиите за спасение от небитието се сгромолясват една след друга – и религията, и изкуството, историята, родовата памет, народностната и националната митология са безсилни на един вселенски фон. Дори любовта ни се дължи на химична реакция и на страх, но единствено тя ни предлага екзистенциална анестезия, за да притъпи ужаса от звездното небе. Любовта е възприятие за полифонията на живота, която ни издига от обикновени хора до символи.&lt;/p&gt;

&lt;p&gt;==&lt;/p&gt;

&lt;p&gt;Удивителният прогрес в науката, уви, не отговаря на големите въпроси и тревоги на човека, най-важният от които предизвестената смърт. Бъдарска дори ни подлага на експеримент, разказвайки ни научно за непредставимите мащаби на Космоса, от една страна, и на квантовите частици, от друга, за да се усетим абсолютно несъразмерни стях, до сиротност. Но същевременно човешката мяра е всичко и авторката дори прокарва идеята, че няма обективна реалност и събития, които съществуват по независими закони от нас, наблюдаващите Вселената (вид солипсизъм). Квази-научните текстове впрочем синтезират набързо неща, за които човек днес достъпно се информира най-малкото от куп YouTube видеа. В този смисъл простото преразказване на тези подбрани факти е излишно раздуто, ако целта му е просто да усетим мащабите си.&lt;/p&gt;

&lt;p&gt;==&lt;/p&gt;

&lt;p&gt;Нека тук сменя посоката с едно отклонение. В третия от разказите сериозно се изплаших дали авторката е жива и е присъствала на съставянето на нейната книга. В него тя дава думата на дъщеря си, която разказва за смъртта на… майка си. Това ни поставя в странна ситуация – особено ако не знаем нищо за писателката (а самата тя споделя, че не би искала да знае нищо за реалния творец зад една творба). Тази мистификация бе толкова убедителна, че за миг повярвах на начина, по който близките са преживели кончината й и как дъщерята попада на записките в компютъра на майка си и договаря тяхното издаване с помощта на известен български писател. Дори след уверението, че е жива и здрава, остава особено усещане, включително за това, че по този начин реалната авторка удобно вдига ръце, снема отговорност от резултата при превръщането на тези разпилени записки в книга.&lt;/p&gt;

&lt;p&gt;==&lt;/p&gt;

&lt;p&gt;**Впрочем до голяма степен “Опитът” се занимава с опитите на авторката си да пише, **&lt;/p&gt;

&lt;p&gt;==&lt;/p&gt;

&lt;p&gt;със собствения й писателски път, осеян с обичайните препятствия, съмнения и предизвикателства. С избора на език(ова традиция), в който да се положи. С чуденето дали собствените мисли са интересни за другите. С непрестанното отлагане на битийното осъществяване в писането в името на “себенаправата” и осъществяването в бита й в Брюксел – професионално, образователно и семейно чак до внезапната смърт на съпруга й, на която са посветени изключително силни страници. Така да се каже Русана Бърдарска се вълнува много от задкулисието на писателя. Трудно ми е да повярвам обаче на това, което сме чували от толкова пишещи:&lt;/p&gt;

&lt;p&gt;==&lt;/p&gt;

&lt;p&gt;_“Реших, че ще пиша, но не задължително за да публикувам написаното… Защото аз пиша не от суета, не за да публикувам, не за да ми се възхищават (или критикуват). Пиша по неотвратима необходимост. Не мога да не пиша. Не мога да не оставя следа от мисълта и съзнанието си”. _Ако последното не е част от нашата крехка човешка суета на фона на съкрушителните размери на време-пространството!&lt;/p&gt;

&lt;p&gt;==&lt;/p&gt;

&lt;p&gt;Авторката разсъждава много и за езика в контекста на собствената си имиграция и интернационално семейство, за това какво е да пишеш на екзотичен език с непозната култура и как опитите за универсално звучене кастрират литературата и превода, както и за аксиоматичната национална митология и принадлежността към различните измерения на българското. Това е и книга за (не)възможността да се затвориш в една култура, език, история, както и за Брюксел като съвременен (анти)Вавилон, ковачница на нов евролект и евроживот, спирка в емигрантския маршрут, едно глобално никъде.&lt;/p&gt;

&lt;p&gt;==&lt;/p&gt;

&lt;p&gt;„Опитът“ предлага и интересни разсъждения на икономически теми – за стойността и цената, за Маркс и предизвикателствата пред днешната икономика, за вярната грешка в превода на “битието определя съзнанието” и за самата Русана Бърдарска като експеримент, при който промените в социално-битовите й условия не са довели до промени в насъщните нужди и страхове и желанието да бъде Човек. Ще срещнем и размисли за участта на съвременния свят и мястото, накъдето се е запътил (в една потресаваща антиутопия), за все по-масовата виртуалност на преживяванията ни, за изкуствения интелект и машините, за екологичните промени…&lt;/p&gt;

&lt;p&gt;==&lt;/p&gt;

&lt;p&gt;Това _е _книга. Но тя определено се опитва да каже максимално много неща. Ако все пак трябва да избера един послевкус, то това е заседналата в гърлото горчивина от нашата трагична незначителност, от непосилните мащаби, в които се движи крехкият смисъл на нашия живот, от зловещата красота на звездното небе. Да не забравя и феминистичния извод: че жената има право да бъде Човек, да изпитва екзистенциален страх, да не изгубва съзнание в кръговрата на биологичното си време. И че именно андрогинът е пред-Началния човек и в мъжа, и в жената – а те са еднакви тръстики в този разлюлян от космически ветрове свят.&lt;/p&gt;
</description>
        <pubDate>Thu, 09 Apr 2020 00:00:00 +0000</pubDate>
        <link>/bookreviews/2020/04/09/10-28-%D0%BE%D0%BF%D0%B8%D1%82%D1%8A%D1%82-%D0%BD%D0%B0-%D1%80%D1%83%D1%81%D0%B0%D0%BD%D0%B0-%D0%B1%D1%8A%D1%80%D0%B4%D0%B0%D1%80%D1%81%D0%BA%D0%B0-%D0%B6%D0%B8%D0%B2%D0%BE%D1%82%D0%B0-%D0%B8-%D1%81%D1%8A%D0%B7%D0%BD%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%B8%D1%8F-%D1%87%D0%BE%D0%B2%D0%B5%D0%BA-%D0%B2-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0.html</link>
        <guid isPermaLink="true">/bookreviews/2020/04/09/10-28-%D0%BE%D0%BF%D0%B8%D1%82%D1%8A%D1%82-%D0%BD%D0%B0-%D1%80%D1%83%D1%81%D0%B0%D0%BD%D0%B0-%D0%B1%D1%8A%D1%80%D0%B4%D0%B0%D1%80%D1%81%D0%BA%D0%B0-%D0%B6%D0%B8%D0%B2%D0%BE%D1%82%D0%B0-%D0%B8-%D1%81%D1%8A%D0%B7%D0%BD%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%B8%D1%8F-%D1%87%D0%BE%D0%B2%D0%B5%D0%BA-%D0%B2-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0.html</guid>
        
        <category>Опитът</category>
        
        <category>Русана Бърдарска</category>
        
        <category>Жанет 45</category>
        
        <category>рецензия</category>
        
        <category>роман</category>
        
        <category>философия</category>
        
        <category>есеистика</category>
        
        
        <category>bookreviews</category>
        
      </item>
    
      <item>
        <title>(Корона от книги) Веселина Седларска: Наиграхме се, преиграхме. Сега е време да пораснем</title>
        <description>&lt;p&gt;_ Интервюта по време на социална карантина. Мнозина от нас в момента не могат да се съсредоточат върху четенето и писането - затова пък охолно поглъщат всяка информация за корона емидемията. Затова реших да дам думата на писателите и издателите, които да ви разкажат как се справят с изолацията и новините, какво четат и какво препоръчват да (пре)прочетем точно в този момент, и най-важното - как виждат света след днес. Следете техните послания в рубриката &lt;strong&gt;“Корона от книги”&lt;/strong&gt;. Бъдете здрави и пазете останалите! Ще се видим отново!_&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Светът от вчера е различен от този днес? Къде виждате основно разликата?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Нечакано и непредвидено времето се усука около самото себе си и в следващия миг вече не приличаше на нищо, в което сме пребивавали. Вчера… Вчера всичко изглеждаше толкова лесно, както се пее в онази вечна песен. Но днес изобщо не е като вчера, а утре е неизвестно. Не знаем дори кога ще настъпи утре. Времето се превърна в неизвестна величина и прозвуча призив за устойчивост поне в пространството: Стойте си вкъщи! Не е време за навън, пътувайте навътре!&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Следите ли актуалната информация около корона епидемията? Как според вас се отразява предозирането с информация и какъв е съветът ви за ориентиране в този океан?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да. Следенето на информация е все пак професията ми, аз съм журналистка. Прагът ми на предозиране е възможно най-висок. Точно в тази ситуация съвет за ориентиране е трудно да се даде. Обективността на съветите се срива, когато детето ти е в Лондон, сестра ти в Мадрид, приятелката ти в Атина, тогава обективността капитулира пред чувствата. Четеш всичко и преценяваш повече със сърцето, отколкото с ума. Но универсалният съвет си остава: различавайте истинската информация от фалшивата.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Как преминава вашата социална “карантина” у дома?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Няма голяма промяна при мен. От 20 години работя на свободна практика от вкъщи. Телефонът и скайпът са връзката ми с другите най-често. Разликата е, че от тях изчезна изразът „хайде да се видим на кафе“. Вчера гледах на технологиите като пречка за истинско общуване. Днес гледам на тях като благословия.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Успявате ли да настроите ума си на вълна четене и исане и кои са заглавията, които ви съпътстват тези дни?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;И за писането, и за четенето се иска концентрация, която в тези дни ми липсва. Но това е само докато се пренастрои фокусът, докато се разбере, че има време за разхвърляне на камъни и за събиране на камъни, както пише в Еклесиаста. В началото си подготвих за четене книга, която очакваше своето странно време – „Червената книга“ на Юнг. Но в нея демоните по количество конкурират демоните в информациите за коронавируса, така че я оставих за по-светли времена. По-скоро инстинктивно посегнах към купчинката с книги, които не са за еднократно четене. Някои от тях съм чела по два пъти, други по пет-шест. Най-отгоре е „Цитадела“ на Екзюпери, нея не съм броила колко пъти съм чела. Отварям я напосоки и попадам на изречението: „Животът ми – искам да го съзерцавам.“ Колко различно звучи днес! Следва Марк Аврелий, писмата на Сенека да Луцилий, „Животът пред теб“ на Ромен Гари… Като изключение поглъщам и една нова книга – „География на мъдростта“ на Ерик Уайнър.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;А кое заглавие бихте препоръчали на читателите като актуално за четене или препрочитане точно в този момент?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Нали знаете – човек чува и вижда само нещата, които е дорасъл да чуе и види. Няма да дърпам тревата да расте със заглавия, които аз считам за подходящи. Нека всеки намери онези четива, които трептят на честотата на струните на точно неговото сърце днес. Книгите и хората се намират – вярвам в това.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Каква е прогнозата ви за развитието на днешната ситуация и каква - за утрешния свят? Кое в него ще е друго и кое ще се повтори?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Прогноза нямам. Всичко ми изглежда сюрреалистично освен ако се гледа от езотеричната гледна точка. А тя за мен е следната: този вирус дойде да ни преподаде някакви уроци и няма да си тръгне, докато не си вземем изпита. Планетата е жива и интелигентна, тя се грижи за себе си. Мисля, че ѝ натежахме с панаирите, театрите, цирковете си. Наиграхме се, преиграхме. Сега е време да пораснем.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кое е най-важното, което трябва да запазим днес?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Животът.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Ако трябва да отправите “послание”, какво ще е то?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Послание е силно казано. Просто искам да помоля всеки да си помисли какво се оказва, че му е достатъчно. Чувствам, че големият урок в тази ситуация е да оразмерим границите на своето достатъчно. Всичко над достатъчното е товар, тежест, пранги, воденичен камък. Великото достатъчно е точната мяра.&lt;/p&gt;
</description>
        <pubDate>Tue, 07 Apr 2020 00:00:00 +0000</pubDate>
        <link>/corona/2020/04/07/11-29-%D0%BA%D0%BE%D1%80%D0%BE%D0%BD%D0%B0-%D0%BE%D1%82-%D0%BA%D0%BD%D0%B8%D0%B3%D0%B8-%D0%B2%D0%B5%D1%81%D0%B5%D0%BB%D0%B8%D0%BD%D0%B0-%D1%81%D0%B5%D0%B4%D0%BB%D0%B0%D1%80%D1%81%D0%BA%D0%B0-%D0%BD%D0%B0%D0%B8%D0%B3%D1%80%D0%B0%D1%85%D0%BC%D0%B5-%D1%81%D0%B5-%D0%BF%D1%80%D0%B5%D0%B8%D0%B3%D1%80%D0%B0%D1%85%D0%BC%D0%B5-%D1%81%D0%B5%D0%B3%D0%B0-%D0%B5-%D0%B2%D1%80%D0%B5%D0%BC%D0%B5-%D0%B4%D0%B0-%D0%BF%D0%BE%D1%80%D0%B0%D1%81%D0%BD%D0%B5%D0%BC.html</link>
        <guid isPermaLink="true">/corona/2020/04/07/11-29-%D0%BA%D0%BE%D1%80%D0%BE%D0%BD%D0%B0-%D0%BE%D1%82-%D0%BA%D0%BD%D0%B8%D0%B3%D0%B8-%D0%B2%D0%B5%D1%81%D0%B5%D0%BB%D0%B8%D0%BD%D0%B0-%D1%81%D0%B5%D0%B4%D0%BB%D0%B0%D1%80%D1%81%D0%BA%D0%B0-%D0%BD%D0%B0%D0%B8%D0%B3%D1%80%D0%B0%D1%85%D0%BC%D0%B5-%D1%81%D0%B5-%D0%BF%D1%80%D0%B5%D0%B8%D0%B3%D1%80%D0%B0%D1%85%D0%BC%D0%B5-%D1%81%D0%B5%D0%B3%D0%B0-%D0%B5-%D0%B2%D1%80%D0%B5%D0%BC%D0%B5-%D0%B4%D0%B0-%D0%BF%D0%BE%D1%80%D0%B0%D1%81%D0%BD%D0%B5%D0%BC.html</guid>
        
        <category>корона от книги</category>
        
        <category>Веселина Седларска</category>
        
        <category>интервю</category>
        
        
        <category>corona</category>
        
      </item>
    
      <item>
        <title>Момчил Николов за &quot;Чекмо&quot;: Аз просто разказвам приключенията на едно обикновено момче</title>
        <description>&lt;p&gt;&lt;strong&gt;Ако не познавахте лично Чекмо, ако този човек не съществуваше действително, бихте ли могли изцяло да го измислите и той отново да бъде така достоверен? Добавя ли действителността стойност към достоверността на сюжета в последния ви роман (“Чекмо”, Сиела, 2019)?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Не, ако не го познавах, нямаше да напиша точно този роман, въпреки желанието ми, а и донякъде убедеността, че всеки писател трябва да разкаже времето, в което е живял, да остави някакво достоверно писмено свидетелство за него. От друга страна пък щеше да е жалко да познавам човек с истории като неговите и да не ги използвам – със съгласието му, разбира се, и с важното уточнение, че това няма да бъде биография, а роман, в който действителните истории ще се преплитат с преживени или измислени от мен такива, за да разкажа това интересно време, в което сме живяли - времето около границите на две епохи, на два свята, единият от които не съществува вече. Това време ми се искаше да разкажа, но не през моя поглед, а през погледа на човек, на когото са се случили много повече неща, защото той просто е такъв, такъв характер, който търси авантюрата и приключението. Ето – върна се от Виетнам за премиерата на книгата, поседя малко тука, като беше непрекъснато в движение, а сега нямам никаква представа къде е. Може би в Южна Америка. Или пък в Северна Африка.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Не мислите ли обаче, че „познаването” на първообраза би попречило на свободата на читателската фантазия да си го представи по свой начин?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Да, ще попречи със сигурност. Най-малкото защото става въпрос за две съвсем различни неща. Едното е жив човек, а другото – литературен герой. Образ, който донякъде се изгражда от автора по оригинала, а от там насетне – от читателя, който има пълната свобода и възможност да си го представя както иска. Може би това е причината не само в този роман, а и в останалите ми, да избягвам подробни физически описания на героите. За разлика от всичко останало, което винаги е много детайлно и плътно – държа на малките подробности.&lt;/p&gt;

&lt;p&gt;==&lt;/p&gt;

&lt;p&gt;А има и нещо друго, също важно – в книгата литературният герой започва приключенията си когато е петнайсетгодишен, към финала е на 23-24. Историята е разказана през погледа на този млад човек, с думите и езика на онази епоха, характерен за възрастта му. Замислете се: на практика, не сме ли самите ние различни хора в различните етапи от живота си? Не само физически, ами и във всякакъв друг смисъл. Еднакво ли мислим? Еднакво ли реагираме в сходни ситуации?&lt;/p&gt;

&lt;p&gt;==&lt;/p&gt;

&lt;p&gt;**Правите нещо много важно и като че ли рядко: слагате знак за равенство между &lt;em&gt;преди _и _сега&lt;/em&gt;, без да раздавате крайни оценки, без да изпадате нито в оплаквания, нито в соцносталгия. Преди и след промените като че ли действат сходни механизми, подчинени на една и съща народопсихология. Така ли всъщност мислите за двете времена? **&lt;/p&gt;

&lt;p&gt;==&lt;/p&gt;

&lt;p&gt;Литературата – поне моето виждане е такова, така мога да пиша аз – трябва да разказва истории, а не да дава оценки, да изказва компетентни мнения, да изпада в самосъжаления, безсмислена еуфоричност, интелектуалност и прочие. Вие искате ли да четете история, в която героят постоянно се оплаква или пък възторжено ахка и охка за нещо си? Да дава непоискани обяснения за смисъла на живота и всичко останало? Аз не. Затова и не пиша такива книги. Героят трябва да действа, да изпада в ситуации, да му се случват различни неща, той да ги преодолява по някакъв начин и от това как ги преодолява да разбираме какъв човек е всъщност, какво е отношението му към всичко. Как израства, развива се и се променя; както впрочем и всички ние, надявам се. Не е сложно.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;В романа ви жертвите и палачите са условни – Чекмо е едновременно и „репресиран”, и измамник, и пострадал, и тарикат. Какъв е всъщност? И ако не бяхте повлияни от познанството си с него, бихте ли сметнали типаж като него за морално укорим – и в какво?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Ами такъв е всъщност, всичко , което изброихте, че и още доста. Той е забавен, изобретателен, щедър. Пълен с идеи. Понякога лекомислен, друг път – неочаквано мъдър за възрастта си. Авантюрист и мечтател. Артист. Леко откачен. Но винаги оцеляващ, винаги търсещ и намиращ добрите страни – във всяка ситуация, на всяко място, сред всякакви хора. И затова е толкова интересен, затова един писател му се обажда и му казва: абе, пич, дай да напишем една книга за теб и твоите истории, мисля, че ще се получи, на мене ще ми е интересно, ще им е интересно, предполагам, и на хората, които я прочетат.&lt;/p&gt;

&lt;p&gt;==&lt;/p&gt;

&lt;p&gt;**Искате да гледаме на Чекмо като на свободен и свободолюбив дух – какво е точно свободата за него и какво за вас? **&lt;/p&gt;

&lt;p&gt;==&lt;/p&gt;

&lt;p&gt;Аз нищо не искам, нямам подобни изисквания, а и каквито и да е други към евентуалните читатели на „Чекмо”. Купете си книгата, прочетете я, вие решете какъв е Чекмо и за какво се бори; симпатичен ли ви е или не чак толкова. Но моето впечатление, с което съм останал от нашето познанство, от разказите му и някои общи преживявания, е че той е човек, който винаги избира неизвестното пред сигурното, без да се съобразява с обстоятелства и виждания, с които повечето от нас се съобразяват. Че когато му хрумне някоя идея, без значение колко налудничаво звучи понякога тя, той преминава почти незабавно към реализацията й. Без период на обмисляне, в който някой коварен вътрешен или външен глас би могъл да се опита да го разколебае. Човек на действието, търсач на нови приключения, на нови места и нови перспективи.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Бихте ли се съгласили с мнението ми, че този роман е приключенски?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Разбира се, че е прикюченски, приключенията са на всяка страница, свършва едно и започва друго, без пауза. Това е усещането, ритъмът, който исках да наложа в книгата. Приключение след приключение, история след история – в Народна Република България, в Източен Берлин, в Западна Германия, в Нова Зеландия, в Австралия. Където и да попадне, Чекмо успява за нула време да се забърка в невероятни истории.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;„Мене животът ме влечеше, а не разни измислици и изгъзици” – кои са измислиците и изгъзиците?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Това са думи на литературния герой Чекмо, той ги е казал в определен контекст. Нека читателите видят книгата и разберат.&lt;/p&gt;

&lt;p&gt;==&lt;/p&gt;

&lt;p&gt;**Едно от постиженията на романа ви за мен е великолепната му езикова амалгама, която въплъщава буквално в себе си адски много културни жалони, познати на хората от нашето поколение. Работихте ли много по него? И още нещо - притеснява ли ви това, че по-младите читатели няма да разчетат всички тези препратки, които правите. **&lt;/p&gt;

&lt;p&gt;==&lt;/p&gt;

&lt;p&gt;Езикът, безспорно, беше изключително важен за този роман. Отне ми известно време, докато реша как да разкажа историята, имаше – както винаги впрочем – повече от един възможен начин. Исках да звучи съвсем непринудено, естествено, все едно двама приятели, които не са се виждали дълго време, са се срещнали и единият разказва на другия какво му се е случило през всичките тези години. В момента, когато разбрах, че трябва да разкажа историята по този начин, като един монолог, стана лесно. Пишех бързо и честно казано беше ми много забавно – сещах се за изрази и думи, характерни за онова време, които днес не се използват и са забравени. Мисля, че и хората, които са живели тогава, ще си припомнят този забравен език. И не само него, ами и места, които вече не съществуват, герои, случки, всичко това, което ни заобикаляше и се изгуби някъде в миналото.&lt;/p&gt;

&lt;p&gt;==&lt;/p&gt;

&lt;p&gt;А относно препратките – в „Последната територия” имаше много препратки в областта на аналитичната психология, психоанализата, неврологията, и аз умишлено не поставих нито една обяснителна бележка под линия. Не е нужно да обясняваш, който иска ще разбере, ще намери начин, ако му интересно, ако успееш да го заинтригуваш. А, впрочем, не е необходимо да разбираш абсолютно всичко. Книгата сама по себе си е свят, който или те привлича, или не; ако те привлича, то екзотиката, която виждаш за пръв път, не е проблем.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Лековит ли е вашият тип разказ за прехода? И винаги ли има изход, както ни показват житието и битието на Чекмо?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Истината е частна институция. Всеки вероятно има своята история, която има пълното право да разкаже както иска, на когото иска, където иска. Аз просто разказвам приключенията на едно обикновено момче, което – подобно на мене и на цялото наше поколение – е имало сравнително редкия от историческа гледна точка шанс да живее на границата между два обществено-икономически строя. И, между другото, да се опита да вземе от тях каквото може. Във всякакъв смисъл.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Имате ли възможност да следите българските си колеги по перо? Какво четете и кое ви е впечатлило напоследък?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Имам, разбира се, това не е много сложно. Отиваш в коя да е прилична книжарница, там обикновено има рафтове с българска литература, ако си харесаш нещо – купуваш и четеш. В България има добри писатели, десет-петнайсет човека, които се развиват от доста години. От време на време се появява и някой нов и това е добре.&lt;/p&gt;

&lt;p&gt;==&lt;/p&gt;

&lt;p&gt;&lt;strong&gt;Кой все пак е любимият ви ваш роман?&lt;/strong&gt;&lt;/p&gt;

&lt;p&gt;==&lt;/p&gt;

&lt;p&gt;Романите ми са много различни. Било ми е интерсно да пиша всеки един от тях, защото с всеки съм научавал нови неща – както за света и писането, така и за самия себе си. Когато книгата излезе, аз губя интерес към нея. Струва ми се нормално – след като години всеки ден съм й отделял време, след като я знам почти наизуст, като знам защо и как съм използвал всяка дума – да се отдръпна и да започна да мисля за нещо друго, за следваща книга например.&lt;/p&gt;
</description>
        <pubDate>Thu, 02 Apr 2020 00:00:00 +0000</pubDate>
        <link>/interviews/2020/04/02/10-55-%D0%BC%D0%BE%D0%BC%D1%87%D0%B8%D0%BB-%D0%BD%D0%B8%D0%BA%D0%BE%D0%BB%D0%BE%D0%B2-%D0%B7%D0%B0-%D1%87%D0%B5%D0%BA%D0%BC%D0%BE-%D0%B0%D0%B7-%D0%BF%D1%80%D0%BE%D1%81%D1%82%D0%BE-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D0%BC-%D0%BF%D1%80%D0%B8%D0%BA%D0%BB%D1%8E%D1%87%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B5%D0%B4%D0%BD%D0%BE-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%BE-%D0%BC%D0%BE%D0%BC%D1%87%D0%B5.html</link>
        <guid isPermaLink="true">/interviews/2020/04/02/10-55-%D0%BC%D0%BE%D0%BC%D1%87%D0%B8%D0%BB-%D0%BD%D0%B8%D0%BA%D0%BE%D0%BB%D0%BE%D0%B2-%D0%B7%D0%B0-%D1%87%D0%B5%D0%BA%D0%BC%D0%BE-%D0%B0%D0%B7-%D0%BF%D1%80%D0%BE%D1%81%D1%82%D0%BE-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D0%BC-%D0%BF%D1%80%D0%B8%D0%BA%D0%BB%D1%8E%D1%87%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B5%D0%B4%D0%BD%D0%BE-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%BE-%D0%BC%D0%BE%D0%BC%D1%87%D0%B5.html</guid>
        
        <category>Чекмо</category>
        
        <category>Момчил Николов</category>
        
        <category>Сиела</category>
        
        <category>интервю</category>
        
        
        <category>interviews</category>
        
      </item>
    
  </channel>
</rss>
